<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Szeretve mind a vérpadig (1.
rész) by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
/*  line-height: 2em; */
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.smcap {
 font-variant: small-caps;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem p {
 margin: 1em auto 1em auto;
}

.poem p.center {
/* margin-left: 3em; */
 max-width: 30em;
 text-align: center;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -3em;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_348">348</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=O-hkAAAAMAAJ">http://books.google.com/books?id=O-hkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXVII. KÖTET</span></p>
<p class="center"><span class="caption">SZERETVE MIND A VÉRPADIG.
I.</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1897</span></p>
<hr class="chap" />
<h1>SZERETVE MIND A VÉRPADIG</h1>
<p>&nbsp;</p>
<p class="center"><span class="caption">TÖRTÉNETI REGÉNY A
RÁKÓCZY-KORBÓL</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p class="center"><span class="caption">I. RÉSZ</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1897</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>A ZOMOTOR.</h2>
<p>Ez a szó «zomotor» olyan régi már, hogy csak a nyelvtudósok és
régiségbúvárok ismerik, azok pedig nagyon fogják a fejüket
csóválni, mikor megtudják, hogy itt most egy nagy lakodalom van
készülőben, mert amaz egészen mást jelent.</p>
<p>Pedig hát az nevezetes lakodalmi vendégség volt, a mihez
nemzetes Tisza Istvánné nagyasszonyom úri portáján készültek, úgy
pünkösd után való hétben 1698-ban. Az előkelő nagybirtokú
asszonyság egyetlen leányát: Ilonkát adja férjhez, a környék egyik
legtekintélyesebb férfiához, tekintetes Visontai Kovách István
uramhoz, Verebély megye alispánjához.</p>
<p>Verebély vármegye neve maga sincs már a földabroszon, valamint
sok minden nem kerül már az asztalra, a mi akkor kézen-közön
forgott: többek között azok a drága étekfogások sem, a mikkel a
hajdani magyar nagyúr a meghivott násznépet meg szokta vendégelni.
Nem a mai kákabélű ivadéknak valók azok. Most ha csak foghegyen
kóstolgatnátok is végig egy ilyen traktát, hat doktor nem
támasztana fel, úgy ágynak esnétek tőle; akkor doktor se volt
kéznél; a kinek megártott a sok bevett jó, ott volt a kenő-asszony,
kidömöczkölte a hátából a magyar betegséget.</p>
<p>Kellett is aztán az ilyen ételek előállításához ember, több,
mint elég.</p>
<p>Nemzetes Tisza Istvánné úrasszonyomnak a portáját <span class=
"pagenum"><a name="Page_2" id="Page_2">-2-</a></span> ismeri minden
ember. Hajdan az ő férje is alispánja volt a megyének: folyvást sok
vendéget kellett ellátni. Volt abban a házban négy-öt konyha; külön
a nyársonsültek számára, meg más a kalácsoknak; azonkívül vagy
három kemencze a szilvásban a levelensült készítéséhez. A
konyhaművészet összegezett remekeinek előállítására szolgáló
laboratorium azonban közvetlenül az úrasszony lakszobájával állt
összeköttetésben, hogy ő maga mindenre felügyelhessen s vitás
kérdésekben döntő szavával igazságot szolgáltasson. A mire ilyen
nagy vendégség előkészüléseinél elég sűrű alkalom van. Ma van a
vőlegény megérkezésének a napja; délelőtti istentisztelet után lesz
az esküvő. Azért haladt ki ilyen későre az időből az egybekelés,
mert a család egyetlen férfitagja: Gábor urfi, odalenn van a
Bánátban, a nemesi banderiummal, a török ellen; mind azt várták
haza, a menyasszony nagyon óhajtotta; de csak nem jöve meg. Már
most hát nála nélkül költik el a lakodalmas kását.</p>
<p>Tisza Istvánné asszonyomnak magának is van régi nagytapasztalatú
szakácsa; de a mai napra még elhozatta Bánffy-Hunyadon lakó
nénjének az erdélyi szakácsát is, azonkívül Léváról felinvitálta
Furóné asszonyomat, a ki nélkül derék lakodalom meg nem eshetik a
környékben: tortát, marczafánkot, meg liktáriumot csak az ő keze
után ismer meg igazán az ember. Segédszemélyzetül pedig annyi
szakácsné, hetesné, kukta hemzseg a konyhában, hogy alig lehet
tőlük mozdulni; pedig mindenkinek tele a keze dologgal. Hanem hát
épen az a baj! Két szakács egy konyhában. Mind a kettő kevély arra,
a mit tud, és a mit jobban tud, mint a másik. Még hozzá az egyik
erdélyi, a másik magyarországi. Kész a particularismus. Hogy volna
az jó az erdélyinek, a mit a magyarországi kotyvaszt? és
megfordítva. Most épen azon hepcziáskodnak, hogy a
«pujpunella»-mártáshoz miféle alkatrészek kellenek? Ez igen
bonyolult kérdés. Egy hideglelésről szóló recipe abból a korból nem
lehet annál czifrább és változatosabb. <span class=
"pagenum"><a name="Page_3" id="Page_3">-3-</a></span> Egyik fél sem
enged a magáéból csak egy szerecsendió-virágnyit sem. «Én Apafy
Mihály fejedelem konyhájában szolgáltam hét esztendeig!» «Utczu ne!
Apafy Miskáék nem is ismertek mást, csak a bosporos levet!»
«Micsoda? Az én fejedelemasszonyom, Bornemissza Anna ő nagysága,
olyan miskulánczia-salátát csinált, hogy a palóczok úrvacsorájának
ették volna! Szófia a beszéd! scripta manent! Itt az én
szakácskönyvem. Pujpunella-mártás. Magam írtam ki Pálffy herczeg
archivumából!» «De az én szakácskönyvem nyomtatva van!»</p>
<p>A két hadvezér elkeseredett harczába természetesen hogy a
fehérnép is belekotnyeleskedett, győzték nyelvvel; zenekiséretül
közbe hangzott a fahajtörő mozsárcsengés, meg a habverő pergése,
közbe egy-egy kastankodó kutyának a nyikkantása, a kit megrugott
valaki.</p>
<p>Ez izgalmas konyhai értekezés alatt senki sem vette észre, hogy
a nyitott konyhaajtón egy sárral, porral fedett alak settenkedik be
a konyhába, kinek hajdan kecskebékazöld színű dolmányáról jócskán
lefoszlott a sárga sujtás, a piros nadrág a két térdén ki van
szakadva, s a csizmájának a talpát csak az átkötött szíj tartja. A
legénynek olyan fekete a képe a napsütéstől, mint a miskolczi
czipó, a kajla savószín bajusz mintha csak krétával volna ráfestve.
A vállán egy kopott bőriszákot czepel, s a kezében egy görbe
csákányt hoz, azt oda is támasztja az ajtóhoz. Ott azután egy
darabig körülnézeget, kétfelé törüli a bajuszát, s mikor nagyhamar
megérti, hogy olyan veszedelem van itt, a mibe neki jobb lesz bele
nem ártani magát, szétnéz a szögletek felé, s megpillantva a nagy
mákoskalács-sütő kemencze mellett egy köteg rőzsét, arra szépen
leül a sutba, s onnan nézi aztán, a két tenyerébe támasztva az
állát, mint a megtestesült makk-túz, az egész nagy patáliát.</p>
<p>– Mi kell az igazi pujpunella-mártáshoz?</p>
<hr class="tb" />
<p><span class="pagenum"><a name="Page_4" id=
"Page_4">-4-</a></span></p>
<p>Ki kell czitalni a nagyasszonyt!</p>
<p>Ő itélje el a dolgot. Ő a tekintély. A legfelső appelata.</p>
<p>Kijönne az különben maga is; hisz a pogány lárma a harmadik
szobáig behat. Itt öltözteti ő épen a menyasszonyt, azt kell neki
abbahagyni.</p>
<p>Épen jókor jött; mert a két szakács már a palacsintasütővel meg
a molnárostya-serpenyővel indult egymás ellen duellálni.</p>
<p>A nemzetes nagyasszony, az igaz, hogy egészen arra való alak
volt, hogy respektust szerezzen maga körül; derék, magas, termetes
matrona, piros, telt orczával, a mi kettős tokát vetett, s
szegletes tudott lenni, mikor haragudott. Szürke haja akkori módi
szerint szélesen volt felfelé dudorítva s egy fekete
csipke-főkötővel megkoronázva.</p>
<p>– Micsoda pogány lárma ez itten! kiálta felreccsenő szóval. Azt
gondolja az ember, Eger várát vívják a törökök! Mit keres itt ez a
sok csürhe nép? Csiba ki innen a konyhából, a kinek nincs itt semmi
dolga! Olyan zsinat van, hogy az ember a maga szavát se hallja.
Hogy «mi kell a pujpunella-mártáshoz?» Hogy a kakas csipje meg a
fületeket! Mindjárt igazságot teszek. Elébb lóduljon innen minden
torkos pákosztos had, a ki nem ide való.</p>
<p>S rögtön sietett is az itéletet végrehajtani: egy pár szájtátó
kukta, kályhafütő csak úgy penderedett ki az ajtón, hatalmas
tenyerétől előmozdíttatva. «Kell pujpunella-mártás!»</p>
<p>A mint ritkulni kezdett a gyülekezet, megpillantja
Argus-szemeivel azt a szögletben gunnyasztó, rongyos alakot.</p>
<p>– Hát te itten? nem lódulsz ki mindjárt? Neked is kell
pujpunella-mártás?</p>
<p>A gubbaszkodó alak fel sem veszi a fejét a két tenyeréből, csak
úgy ingatja azt, határozottan kifejezve, hogy nem kiván belőle.</p>
<p>A haragos nagyasszony aztán megkapja a gallérjánál <span class=
"pagenum"><a name="Page_5" id="Page_5">-5-</a></span> fogva s úgy
fölemeli, hogy a lába sem éri a földet, hanem aztán a helyett, hogy
kilökné azt is a többi után, hüledezve szól hozzá:</p>
<p>– Nini! Hát nem a Marczi ez? A Gábor fiamnak az inasa? Te vagy
az, Marczi? Hát mért nem mondod senkinek, hogy megjöttél?</p>
<p>– Ha nem keerdezte senki. Felelt a legény egész
palóczflegmával.</p>
<p>– Hát csak magad jöttél, mi?</p>
<p>– Csak egy szál magam biz een, mert a lovam odaragadt a
poroszlói degetbe.</p>
<p>A nagyasszony megdöbbent. Az anyaszívnek előérzete van. Hirtelen
betuszkolta a poros legényt a mellékszobába: nem bánta már, ha
fenekestül felfordítják is a konyhát. Ott kezdte aztán vallatóra
venni a palóczot.</p>
<p>– Mi hirrel jöttél a táborból?</p>
<p>– Semmi nagy hirrel, biz een.</p>
<p>– Hát a fiam nem jön el?</p>
<p>– Jönne biz az, de nem jöhet.</p>
<p>– Valami baja van talán?</p>
<p>– Nem fáj biz annak semmije se.</p>
<p>– Hát mit izent?</p>
<p>– Semmi rosszat sem izent biz az, eedes meezem.</p>
<p>– Hát mért nem jöhet? mért küldött téged?</p>
<p>– Hát mert a czifra dolmánya kilikadt.</p>
<p>– Micsoda czifra dolmánya, te?</p>
<p>– A kit az Iluska kisasszony varrott ki arany tulipántokkal, az
a bársony.</p>
<p>– Mi történt vele? Mondd hamar!</p>
<p>– Hát egy gelóbis kilikasztotta a czifra dolmányt, aztán
olyankor, mikor maga is benne volt.</p>
<p>– Meghalt a fiam? kiálta fel Tiszáné, s hirtelen visszafojtotta
hangját.</p>
<p>– Een egy szóval se mondtam, hogy meghalt; csak azt, hogy a
czifra pruszlikáját kilikasztotta a gelóbis, az pedig itt van a
tarisznyámban, nee! <span class="pagenum"><a name="Page_6" id=
"Page_6">-6-</a></span></p>
<p>Azzal kihuzta a bőriszákból az összegöngyölgetett búzavirágszín
bársony mellényt, melynek a bal oldalán egy kerek lyuk volt, s a
körül széles vörösbarna folt, a kiomlott vér.</p>
<p>Tiszáné görcsösen szorítá mind a két kezével a szivéhez azt a
drága öltönydarabot, s ajkát beharapva, halálos kínnal fordítá
szemeit az ég felé: de nem zokogott.</p>
<p>– De ne búsuljon a nagyasszony, vigasztalá a palócz, mert
levágták ám a füleet.</p>
<p>Erre meg a méreg öntötte el az anya szivét, dühösen markolt a
palócz üstökébe s megrázta annak a fejét, kegyetlenül odaütögetve a
falhoz.</p>
<p>– Kinek a fülét? te!</p>
<p>– Hát nem is az urfiét, hanem azét a beste Karaffiáét, a ki
meglőtte.</p>
<p>– Hát bajvívásban esett el?</p>
<p>– Biz a volt annak a veege.</p>
<p>– Miért vívott? Kivel vívott? Ki volt a gyilkosa?</p>
<p>– Hát tudom een azt? Nem kötötteek azt az een aórromra. Keek
huszár volt a Pálffy regementből. Nem eerjük már azt utol; mert az,
a mint a füleet levágták, a gyenerális parancsolattyábul, mingyárt
dezentált a törökhöz Temesvárra: pribeek lett, pogány lett; ezóta
szarácsit csináltak belőle.</p>
<p>– Nem beszélted még ezt el senkinek?</p>
<p>– Ha senki se keerdezte tőlem.</p>
<p>– Hát akkor azt mondom, hogy egy teremtett léleknek se szólj
felőle, a míg a mai nap el nem mulik.</p>
<p>– Nem szólneek een meeg a maókusmadárnak sem, csak már az
üstökömet eresztené el a nagyasszony.</p>
<p>Mert még annál fogva mindig kézben tartotta.</p>
<p>– Lódulj be ide ebbe a kamarába, sugá dörmögve a nagyasszony,
betaszítva a legényt egy sötét oldalfülkébe, a mi afféle kézi
éléstár lehetett. Találsz enni-inni valót eleget; aztán feküdjél
le, a míg rád nem nyitom az ajtót, fel ne ébredj, ha trombitaszót
hallasz is. <span class="pagenum"><a name="Page_7" id=
"Page_7">-7-</a></span></p>
<p>Azzal belökte a palóczot a sötét oduba, a ki soha annál
kedvesebb tömlöczöt még paradicsomul se kivánhatott magának.</p>
<p>A nagyasszony ráfordította a kamara ajtóra a kulcsot, s azt is
lehuzta és a többihez akasztotta a karikára, a mi egy ezüst lantnál
fogva csüggött alá a bogláros övéről. Ellenben egy másik kulcsot
keresett elő a csomó közül s azzal egy nagy almáriumot nyitott ki.
Volt annak tömérdek apróbb-nagyobb fiókja. Egyiket kihuzta. Volt
abban sok mindenféle öltözet a nagyobbtól a legkisebbig. Azok mind
a Gábor fiu ünneplő köntösei voltak, a hogy évről-évre kinőtt
belőlük, az anyja egymásután félrerakta őket. Most aztán
előszedegette sorba. Egész a legalsóig. Egész addig a kis főkötőig,
meg a patyolat félingecskéig, a mit csecsemő korában viselt. Azután
megint visszarakta őket egymásután. Mindegyikhez halkan motyogott
valamit. Legfeljül tette azt a himzett mellényt. «Már most te is
idekerültél». Erre a szeme csak megtelt könynyel. Letörülte
hevenyén. «Nem! Te rossz szem! Ma nem szabad sirnod. Ma lakodalom
napja van. Majd holnap aztán sirhatsz kedvedre; meg aztán minden
nap, minden éjjel, a míg az életbe’ tart.</p>
<p>Megint csak a kezébe vette azt a himzett mellényt.
Szemrehányásokat tett neki.</p>
<p>– Ha már nem jöttél vele együtt, minek jöttél meg épen mára? Ma
nem a te napod van. Ma a leánynak a jussát kell kiadni. Hát illik a
testvéreknek egymást így megkeseríteni? No most ereszsz innen.
Nincs te veled semmi dolgom. A menyasszonyt öltöztetem. Egy nap
csak az övé. A tied lesz háromszáz hatvannégy nap az esztendőből.
No hát feküdjél a társaiddal. No hát aludjál. Majd holnap reggel,
ha vége lesz minden muzsikának, visszajövök hozzád…</p>
<p>De a himzett mellény csak nem akart elaludni, csak nem
eresztette őt el.</p>
<p>– No hát mi az? Hogy megölték? Katona volt, készen <span class=
"pagenum"><a name="Page_8" id="Page_8">-8-</a></span> lehetett rá.
A kinek a fiát a táborba viszik, úgy veheti, mintha csak a
koporsóba tette volna. Az én bátyámat is megölték, aztán meg az
anyám bátyját is megölték. Ez nálunk a férfi sorsa. A ki fegyvert
köt, azt megölik. De csak ne bajvívásban esett volna el! Bizonyosan
ott is a becsületét védelmezte: szép halál! No, majd holnap
beszélünk egymással többet, most ereszsz engem!</p>
<p>Azzal helyére tolta a fiókot, rázárta a nehéz almáriumajtót,
aztán a két öklét összeszorítva, a fejét megrázta s a lábával
toppantott, úgy parancsolt a szivének: «vége legyen!»</p>
<p>Aztán indult az ajtó felé, a mi a menyasszony szobájába
vezetett.</p>
<p>Hanem az az engedetlen szív nem akart ám szót fogadni. Valami
vékony pókfonállal oda volt kötve ahhoz a szekrényhez: ez
visszavonta. Csak azon kapta magát, hogy megint a kezében tartja
azt a himzett mellényt s nézegeti rajta azt a golyóvágta lyukat, a
mihez fogható véghetetlen mélység nincsen a világon: «milyen bolond
kis lyuk! Aztán elég arra, hogy az embernek a lelke elhagyja rajta
keresztül a világot!</p>
<p>Hátha még most is ott van az a lélek? Hátha ott leskelődik
valamire? Talán arra, hogy ezzel a néma szájjal átadja az anyának
az utolsó Istenhozzádot. Az anya odaszorítá ajkaihoz azt a
golyóperzselte nyilást a himzett mellényen, s akkor aztán
megnyugodott. A mellény elbocsátotta őt, és elment aludni.</p>
<p>Mikor a nagyasszony bement a menyasszonyhoz, akkor már mosolygós
volt az arcza, mint a piros alma.</p>
<p>A menyasszony még csak tizenhat éves volt akkor. Nyulánk termete
elárulja fiatalságát. Akkoriban nem a gyöngyös vállfüzőt viselték,
hanem hosszú testhez álló derekat, egy sor zománczos gombbal, alól
ruta alakú nyujtványokkal, elől szines skófiummal kihimezve, a ruha
patyolat ujjai kétszeres dudort képeztek, összeszorítva színes
csokorfüzérekkel, azokról meg kettős ezüstcsipke <span class=
"pagenum"><a name="Page_9" id="Page_9">-9-</a></span> omlott alá; a
szűk, ránczos viganót elől két széles sáv díszíti, sokszinű
zománczos aranyvirágokkal gazdagon megrakva. A menyasszonyt még
akkor nem öltöztették fehérbe: úgy volt szokás, hogy belül viselje
az ártatlanságát.</p>
<p>Rátekintve, csupa gyermek volt még a menyasszonyka, egész arczán
az a gyanutalan világbabámulás volt kifejezve, mint a ki nem is
sejti még, hogy mi oka van valakinek az ismerős édes anyai arczot
itt hagyni s utána menni egy bajuszos embernek, a kit még alig
ismer. Lesütött pillájú nagy szemeinek ki nem találhatni a szinét,
csiga-metszésű, félig nyitva feledt ajkai csupa kérdés, felelet
nélkül; gyönge piros hajadon arcza még nem tanulta meg, hogy miért
kell elpirulni? Jöhet az elé akárki, beszélhet előtte akármiről,
nem gyujtja azt tűzlángra: el van az még rejtőzve. Hosszú, tömött
világos gesztenyeszín haja egész a térdhajlásig omlik alá, az egyik
ága már be van fonva széles aranyvirágos pántlikába, a másik még
fonatlan, azt félben hagyta a nagyasszony, mikor a konyhába
kiszaladt a nagy csetepatéra. Sohasem fésülte, sohasem fonta be még
eddig azt a hajat más, mint az édes anya keze. Még csak azt sem
engedte, hogy maga tanulja meg a leány haját befonni. «A kis
élhetetlenke! Hogy lesz ez meg asszonyfővel? A kinek az anyja az
eczetes-uborka-eltevéstől a brachialis reoccupatióig mindenhez
értett, de a ki a leányának még csak a tyukok közé sem engedte meg
soha kimenni, ráfogva a szegény kakasra, hogy az a fejére repül és
megcsípi.</p>
<p>No már megint sirtál egy verset odakinn! dorgálá Ilonka az
anyját, pedig az eléggé igyekezett a háta mögött maradni, hogy a
haját befonja. Meglátta a tükörből, hogy vörösek a szemei.</p>
<p>– Hát hogyne sirna az ember? mikor a leányát odaadja örökre
idegen embernek.</p>
<p>– Hát hiszen nem lesz az idegen ember, hanem nekem hites uram.
<span class="pagenum"><a name="Page_10" id=
"Page_10">-10-</a></span></p>
<p>– Oh te kis élhetetlenke! Mit tudod te még azt? Majd
megemlegeted te még az anyádat! Majd mikor idegen fraj tépi a
hajadat. Nem így fésült engemet az anyám.</p>
<p>– Megtanulok magam bánni vele.</p>
<p>– Majd jól esnék még az anyád szavát hallanod, ha
csörölve-pörölve is; majd mikor azt a goromba férfihangot hallod, a
ki, még mikor kérni akar is, csak parancsolni tud. Mit tudod te
még, hogy mi az a férfi?</p>
<p>– De már, hogy ne tudnám? Hát a Gábor bátyám nem az? Van annál
szelidebb ember a világon? Olyan az, akár egy leány.</p>
<p>A nagyasszony két szeme csak még jobban vörös lett erre a
szóra.</p>
<p>– Hjah, a te Gábor bátyádhoz ne hasonlíts te másokat, az igen
szelid fiú volt.</p>
<p>– Én nem is tudom, minek ment az a háborúba? Hisz az, ha
összetalálkozik az ellenséggel, képes neki azt mondani: inkább te
lőjj meg engem, mint én téged.</p>
<p>A nagyasszony közel volt hozzá, hogy lábáról leroskadjon.</p>
<p>Ilona nevetve folytatá:</p>
<p>– No én tudom, ha ő egyszer egy ellenséget meg talál vágni,
menten oda ugrik hozzá, hogy a sebét bekötözze.</p>
<p>A nagyasszony haragot szinlelt.</p>
<p>– Ne mozgasd annyit a fejedet, mert megrántom a hajadat. Viseld
magad csendesen, mikor én beszélek. Nem minden ember olyan
engedelmes, mint a te bátyád. A viczispán kemény potentát. Az egész
vármegye reszket előtte. Otthon a háznál a sarkán fordul előtte
minden ember. Azzal szép engedelmesen kell bánnod, mert ha azt
megharagítod, még meg is ver.</p>
<p>Ez csak elég jó indok volt arra, hogy a nagyasszony a patyolat
kötényével megtörülgesse a szemeit.</p>
<p>– Oh azt bizonynyal nem teszi! szeleskedék bele <span class=
"pagenum"><a name="Page_11" id="Page_11">-11-</a></span> Ilonka.
Dejszen megmondta neki ott előttem a Gábor bátyám, mikor
gyűrűváltásra itt volt: «aztán a hugámmal úgy bánj ám, mint az
oltári szentséggel, bajtárs! mert, ha csak a kis újjaddal meg
találod ütni, de ha csak a szele éri is a kezednek, még nem ettem
viczispánhust, de téged akkor bizony megeszlek!» Bizony így mondta
a bátyám! De hát miért sirsz ezen megint? Hisz én azt akartam, hogy
nevess egy kicsit.</p>
<p>Jó is volna, ha ezen nevetni lehetne!</p>
<p>– No, a végét a hajadnak befonhatod már magad is. Itt van,
nesze, mindjárt jövök. A szalagot is fűzd belé. Aztán elénekelheted
magadban: «Addig élem világomat, Míg szél fújja pántlikámat! A
pántlika könnyű ruha: A főkötő nehéz ruha!» De bizony ne énekelj
most világi nótákat, ebben a szent órában. Mindjárt jövök, hozok
neked valamit.</p>
<p>A nagyasszony a kincstartó szobába távozott s onnan került elő
rövid időn egy kis imádságos könyvvel, a minek táblája velenczei
ötvösmunka volt zománczos ezüstből, drágakövekkel, valaha
Brandenburgi Katalin fejedelemasszony ajándékozta volt azt a
nagyasszony anyjának, így szállt az leányról-leányra
menyasszonysága napján.</p>
<p>– Látod ezt a drága szép kis könyvet? szólt a nagyasszony,
kikapcsolva a filigránmunka csattokat s szétnyitva az
imakönyvet.</p>
<p>De a leány szeme nem a szép miniaturfestményű initialékon akadt
meg, hanem egy kis göndör aranyszinű hajtincsen, a mi az imakönyv
lapjai közé volt szorítva.</p>
<p>– Ah! kinek a haja ez itt? ez a sárga.</p>
<p>– Ez a bátyád haja volt, mikor egy éves volt.</p>
<p>– Ah! Ilyen sárga volt a haja akkor? pedig milyen szép
sötét-szőke most!</p>
<p>– Nesze: ezt most neked adom.</p>
<p>– Hogyan? A könyvet is? <span class="pagenum"><a name="Page_12"
id="Page_12">-12-</a></span></p>
<p>– De csak a könyvet. A hajat megtartom magamnak.</p>
<p>– Oh bizony, azt nekem adod. Nekem úgy sincs belőle egyebem,
neked pedig itt marad ő egészen.</p>
<p>Ez már megint olyan szó volt, a miért a nagyasszony teljes
zokogásra fakadt, s a leány keblére borulva, annak az égszin
bársony mellénykéjét telesirta könyeivel. A leány mind azt hitte,
hogy őt siratják s nevetett rajta.</p>
<p>– No látod, hogy telesirtad a «vál»-amat; pedig himeztem ám én
arra a nélkül is gyöngyöt eleget. No lásd, épen tökéletesen ilyen
dolmánykát himeztem, ezekkel a virágokkal a Gábor bátyámnak, mintha
csak az övét látnád.</p>
<p>A leány azt gondolta, hogy örömet csinál az anyjának, mikor
mintha tőröket szúrt volna a szivébe!</p>
<p>– No már most ülj le csendesen s ne feszengj annyit, hadd teszem
fel a koszorus pártát a fejedre.</p>
<p>A leány még egyszer visszafordította a fejét az anyjához.</p>
<p>– Mit gondolsz? Vajon viseli-e még a bátyám azt a mellényt?</p>
<p>A mint a nagyasszonynak e kérdésre ijedségtől kerekre nyilt fel
az ajka, s az álla hátrarándult, azt lehetetlen volt a leánynak
észre nem venni.</p>
<p>– Anyám! Tán valami rossz hirt hallottál a bátyámról?</p>
<p>A nagyasszony erőt vett a fájdalmán s azt mondá:</p>
<p>– Semmit se, leányom.</p>
<p>– Te tudsz valamit? Előlem titkolod.</p>
<p>– Legyen eszed. Ugyan mit tudnék? Kitől tudnám? Madár se jön ide
arról a tájról. No csak el ne kezdj sirni te is. Az volna szép! Ha
a násznép kisirt szemmel találna.</p>
<p>– Oh én pedig valami rosszat érzek. Három éjjel mindig ő vele
álmodtam. A ruhája össze volt tépve-szakgatva, arra kért, hogy
varrjam össze, s mentől jobban varrtam-varrtam, annál jobban
széjjel szakadt. Azután meg azt álmodtam, hogy együtt jártunk egy
szép mezőn, <span class="pagenum"><a name="Page_13" id=
"Page_13">-13-</a></span> a mi be volt terítve fehér virággal; s
aztán a hányat lépett, mindenütt piros lett a virág a nyomában. Úgy
sirtam, mikor fölébredtem. Ugyan mit jelent ez?</p>
<p>– Semmit. Verd ki a fejedből! Tudhatod, mint igaz keresztyén
kálvinista leány, hogy az álmokat magyarázni tiltja az isteni
parancsolat. Saul királyt azért vesztette el az Isten, mert álmokat
magyaráztatott, boszorkányokkal jósoltatott magának. Álom azt
jelenti, hogy aludtál. Ülj le elém, hadd teszem föl a pártádat.</p>
<p>– Oh kedves édes jó anyám. Ez a párta juttatja még csak eszembe
a ma éjjeli álmomat. Úgy volt, mintha a Gáborkánk haza érkezett
volna a menyegzőnkre, én épen akkor készültem feltenni a koszorút a
fejemre. Ő meg úgy kért, úgy könyörgött, hogy ne tegyem azt a fehér
virágfűzért ma a fejemre, inkább fűzzem azt az ő homlokára, az ő
feje úgy fáj, majd szétszakad, talán majd meggyógyul tőle.</p>
<p>De már ez több volt, mint a mit sziv elviselhet. A nagyasszony
felordított hangja teljes erejével.</p>
<p>– Mennybéli Jehova Isten!!! De micsoda nagy lárma ez már megint
odakint a konyhában!</p>
<p>Azzal kirohant a leánya szobájából, ki egész a konyháig.</p>
<p>Ott persze a pujpunella-háboru már a válság magaslatát érte. A
rézkondért mind a két szakács fogta a két fülinél fogva, s hol az
egyik ütött rá a főzőkanállal, hol a másik. A nagyasszony kiragadta
az üstöt mind a kettő kezéből, s aztán az üst fenekére csapott a
tenyerével, s kimondá a csalhatatlan verdiktet.</p>
<p>– A pujpunella-mártáshoz végy harminczhat tojássárgáját, két
egész szerecsendiót megreszelve, hat lat kálmusgyökeret, négy lat
koriándrumot, két kanál csorgatott mézet, három egész fehér borsot,
négy kanál szegfüborsot, habard össze hidegen. Azután olvaszsz fel
egy olasz mogyorónyi indigót alkermesben; keverd hozzá. Azután végy
egy kupa három-zsiványeczetet, a tárkonyeczetágyról, <span class=
"pagenum"><a name="Page_14" id="Page_14">-14-</a></span> forrón
olvaszsz fel benne egy diónagyságú fehér terpentint s öntsd a többi
közé. Végül szürd át az egészet ritka gyolcsvásznon. Ez az igazi
pujpunella-mártás.</p>
<p>Hogy kitombolhatta haragját a konyhai zivatarban, megkönnyebbült
a nagyasszony szive. Furóné asszonyom, meg a fehércselédek
körülvették: ne rontsa a drága egészségét, menjen a szobájába
vissza: jobb lesz, ha maga is öltözéshez lát már, nem sokára
érkeznek az uri vendégek. Ki hagyta magát engesztelni, s aztán
visszatérve Ilonkához, tanácsot ült vele, hogy milyen öltözetet
vegyen e mai napra? Mert volt ott a nagy ruhatárban egész arsenálja
a pompás viseleteknek, a mik örökké divatban maradnak, tíz
esztendőben, negyedszázadban egyszer jelennek meg a napvilágon,
akkor is bámulásra méltók. Hanem a nagyasszony ezuttal csak mind a
hamuszin, a sötét burnótszin, meg a violakék ruhákat szedte elő, a
mik a régi magyaroknál a gyász szinei voltak (a feketét pompához
használták) és sehogy sem akarta elvállalni, hogy azokat a szép
nagyvirágú rokolyákat adassa magára: «nem negyvenöt esztendős
asszonynak valók azok már!» «Hiszen hetvenesek is viselik ezt.»
«Hetvenben megint újra lehet kezdeni, akkor már szabad.» Megmaradt
végtére a sötét violaszinnél: az jó menyegzőre is, temetésre
is.</p>
<p>S igazán itt volt az ideje, hogy komolyan a készülődéshez
lásson, mert a hintók gördülése, az ostor pattogása már jelenté,
hogy érkeznek a vidékről a vendégek, a kiket a ház ispánja
elrendelt szobáikba vezet (a kastély kétszáz vendégnek is ad bőven
helyet.) A kik a Garam innenső oldaláról érkeznek, hamarább itt
vannak: atyafiság a Nyirről, a Szilágyból, a Cserhátról, még a
Kalotaszegből is, előkelő ismerősök, a déli vármegyékből, a
bányavárosokból. Legelébb megérkezik a kiadó-násznagy, meg a
menyasszony vőfélye, a kik itt a városban laknak; nagy
matyó-társzekéren jöttek meg a sárospataki <span class=
"pagenum"><a name="Page_15" id="Page_15">-15-</a></span>
kántista-diákok, a kántusprézesükkel, ünnepélyes zsolozsmákra s
vidám dalokra felkészülten; Eperjesről meghozták a hires
trombitásokat; a vándor poéta is megkerült a lantjával, duzzad a
tarsolya a maga csinálta versektől; madárszinpadjához készül a
morva komédiás; kinn az udvaron mozsarakat czövekelnek, a mikkel
jelt fognak adni majd, ha a nászmenet megindul a templomba, hogy a
harangokat meghuzzák eléjük, s a nép már gyülekezik a piaczon, a
jobbágyság a várkerítés előtt, s a koldusság sorakozik a
templomajtónál, ma pénzt fognak osztani közöttük. A menyasszony
násznépe már együtt van.</p>
<p>Csak a vőlegény nászserege van még hátra. Azoknak a késedelmét
meg lehet magyarázni. A Garam vizének egyetlen réve van Kálnánál, a
hidat háborús időkben leégették, kompon kell átjárni. Az innenső
parton bizonyosan összevárják egymást a Mátyusföldről, meg a görbe
tót felföldről jövők, hogy ne szétszakadozva érkezzenek, s azért
késnek oly soká.</p>
<p>Azonban már a dél is itt van, s a vőlegény még sem érkezik. A
nagyasszony türelmetlen kezd már lenni s egyre küldözi a postát a
nyugoti toronyban strázsáló őr után, hogy nem lát-e még
valamit?</p>
<p>Végre, a mit olyan nagyon vártak, megszólal a toronyban a kürt.
Már az ablakokból is látni, hogy közeledik a nagy porfelleg onnan
Kálna felől. A nagyasszony lesiet az udvarra, ott akarja a kérő
násznagyot, meg a leendő vejét elfogadni, a nagy iharfa alatt, a
mit «Árpádfájának» neveznek. A menyasszony, a nyoszolyólányokkal,
meg a többi gyönge hajadonnéppel ott maradnak a széles külső
tornácz alatt, a miről két oldalt vezet le a lépcső az udvarra.</p>
<p>A porfelleg gyorsan közeledik a kastély felé, csak az ötlik fel
mindenkinek, hogy semmi muzsikaszó nem hangzik előre, a mi pedig
ugyancsak szokás; de még pisztolyokkal sem durrogatnak.</p>
<p>Jó előre, a szekérsort megelőzve, vágtat lóhalálában
<span class="pagenum"><a name="Page_16" id=
"Page_16">-16-</a></span> egy lovag, mintha versenyt futtatna a
nyomában robogó négylovas hintókkal. Mikor ez a lovas bekanyarodik
a nyitott kapun, mindenki megdöbben a láttára.</p>
<p>Ez nem a vőfély, a bokrétás fokossal kezében, hanem Tormássy
László uram, a kérő násznagy, a kinek nem kellene lóháton érkezni,
sem a kezében nem kellene kivont kardnak lenni. De alig is lehet az
arczára ráismerni attól a fehér kendőtől, a mi a homlokán át van
kötve, s amin keresztül tör a vér. Lova habzik, maga sárral-porral
fedve.</p>
<p>A mint az udvarra beér, visszarántja a lovát, leugrik a
nyeregből, hüvelyébe taszítja a kardját s odasiet a ráváró
háziasszonyhoz.</p>
<p>Erős, csontos férfi a násznagy, őszbe csavarodó bajuszszal,
kemény, mélyen bevésett vonásokkal, torzomborz szemöldökkel, az
orra hegyén is három szál szőr.</p>
<p>– Az Istenért! valami baj van talán? kérdé a nagyasszony, a
násznagy elé sietve.</p>
<p>A násznagy rekedt a portól, meg az indulattól, alig tud
felelni.</p>
<p>– A legnagyobb baj, édes hugomasszony, a mi csak történhetik egy
ilyen napon.</p>
<p>– A vőmmel történt valami veszedelem?</p>
<p>– Vele a legnagyobb. Azért vágtattam előre, hogy hirül adjam.
Küldje be az asszonynépet. Maga is menjen innen, nem asszonynak
való látvány ez!</p>
<p>– Nem, nem! Akarom tudni, mi történt.</p>
<p>– Gyalázat! Infámia! Istentelen gonoszság az, hugomasszony. A
midőn a kálnai révnél általkeltünk, hirtelen lesből orozva
megrohant bennünket egy lovas labanczcsapat; bizonyosan a
nászhozománynak vette neszét, arra éhezett a czudar. Ott
megrohantak bennünket. Mi, békés lakodalmazó násznép, nem is
voltunk ellenállásra készülve, pisztolyaink csupa vaktöltésre
korpával leverve; se pánczéling, se karvas rajtunk! Szégyen,
gyalázat! Tulajdon hazánkban. Békesség idején. Ugyanazon csapat
<span class="pagenum"><a name="Page_17" id=
"Page_17">-17-</a></span> által, a kinek védelmezni kellene
bennünket martalóczok ellen. Megtámadva zsiványmódra! Maga a
vármegye alispánja vőlegény korában!</p>
<p>– Mi történt vele? Mi történt?</p>
<p>– Az alispán nem engedte, hogy kardcsapás nélkül elrabolják tőle
a bitangok a kelengyéjét: «kard ki kard!»-ra került a sor, s
szegény Kovách István uramat összevagdalták a kegyetlenek; magam is
kaptam egyet a homlokomra, de ezt számba sem veszem most.</p>
<p>– Meghalt a vőm?</p>
<p>– Az bizony, mire ideérnek vele, aligha ki nem adja lelkét.</p>
<p>Erre a szóra már be is érkezett az első négylovas hintó. Azon
feküdt a megölt vőlegény. Egy csatlós ott tartá az ölében a fejét.
Derék, negyven év körül járó férfi volt, a míg élt. Nemes,
szabályos vonásai voltak. Egy tátongó seb volt a fején, a mellén
egy lándzsaszurás, a kezei összevagdalva. A szemei még nyitva s
üvegfénynyel meredtek fel a fényes napvilágba.</p>
<p>A négylovas hintó megállt a feljáró előtt: «lassan, lassan!»
mondogaták a bakról leugráló csatlósok, több lovag is megérkezett,
azok is leszálltak a nyeregből és odasiettek. A szótlan
elszörnyedés hördülése, mormogása hangzott köröskörül.</p>
<p>A nagyasszony csak úgy támolygott előre, mint az alvajáró, a két
karját fogta a násznagy és az egyik vőfély, felemelt kezei
reszkettek, a semmibe kapkodva.</p>
<p>Hát a menyasszony? Hol van a menyasszony?</p>
<p>Most is ott áll a tornácz kőpárkányához dőlve s elbámuló
szemeivel nem látja, csak nézi, felnyilt ajkaival némán kérdi, de
nem szólítja a rémjelenetet, mely előtte elvonul. Ott viszik
karjaikra emelve marczona férfiak azt az embert, a ki neki
élettársul, hitvesül volt rendelve, kegyetlenül ejtett sebekből
vérezve, megölve, levágva: csak bámulja, nézi, de egy irgalmas köny
nem jön a szemébe, eltakarni előle ezt a szörnyű látványt.
<span class="pagenum"><a name="Page_18" id=
"Page_18">-18-</a></span></p>
<p>Mikor aztán a nagyasszony odaér, az előrevitt holttest nyomában,
a lépcsők eljáig, a hol menyasszonykoszorus leányát megpillantja,
akkor egyszerre kitör szivéből az eltemetett keserv és átkokra
fakad.</p>
<p>– Most tépd le már leányom a fejedről menyasszonykoszorudat!
Megölték a hites jegyesedet, vőlegényedet! Nem volt elég egy napra
az átkozottaknak, hogy a bátyádat megölték! most itt van a
vőlegényed is halva! Isten pusztítsa el a gonoszokat!</p>
<p>E szóra általános zsivaj támadt.</p>
<p>– Kit öltek még meg? A Gábort? Kit? Azt is a labanczok?</p>
<p>Hanem a menyasszony néma szoboralakja megelevenül erre a
szóra.</p>
<p>– Bátyám! Édes bátyám! Szerelmetes drágalátos bátyám! sikolt
szivszakadva s tépi fejéről a menyasszonykoszorut, tépi magáról a
boglárt, a kösöntyüt s szórja szét a földre, maga is oda vágyik, le
a hideg földre, a szomorú porba, s omlik két szeméből a köny, mint
a sebes zápor. «Anyám! édes anyám! Hová lett a bátyám? Hol a Gábor
bátyám?»</p>
<p>Erőnek erejével hurczolják el őt leánytársai be az ágyasházba.
Onnan is kihallik szörnyű sikoltozása.</p>
<p>– Milyen különös az, bátyám, szól a vőfély a kérőnásznagyhoz.
Mikor a vőlegényét hozták eléje halottan, a leány csak bámult, csak
nézett, mintha néma volna; mikor meg azt megtudá, hogy a bátya
meghalt, mily kétségbeesett jajgatásra fakadt!</p>
<p>– Nem csoda az, öcsém: a vőlegényét alig látta háromszor az
életben, tisztelte, becsülte, semmi más. De a testvérét szerette
nagyon; s az is nagyon jó volt hozzá. A vőlegény-veszteséget majd
kipótolja még neki valaha a sors; de a bátya haláláért fájni fog a
szive, a míg csak él. Olyan testvérek voltak ezek. Ritkaság volt
ilyent látni.</p>
<hr class="tb" />
<p><span class="pagenum"><a name="Page_19" id=
"Page_19">-19-</a></span></p>
<p>Hát biz a lakodalomból tor lett. A menyegzőre összesereglett
násznép ott maradt a temetésre. A menyasszonynyal levettették a
hímzett kantust, feladták rá helyette a violaszint. A menyegzői
sátorból csináltak castrum dolorist, s a pataki diákok nem az ablak
alatt, hanem a ravatal mellett énekelték az epithalamium helyett a:
«Halld meg lélek! Mert néked beszélek!» szomorú zsolozsmáját. Nem
menyasszonyt költeni, de holtat virrasztani.</p>
<p>Nem fekszik le ezen az éjszakán senki, épen, mintha menyegző éje
volna. A trombitások bús nótákat riadoztatnak odakünn a tornáczon,
egyszer-egyszer kijön az étteremből egy dali levente s riadót fuvat
velük, Léva város felé fordított trombitákkal, s egy körmönfont
átkot küld utána; azok ott a bástyán üdvlövéssel felelnek rá s
visszakiabálnak. Jó szerencse, hogy nagy a távolság a vár meg a
kastély között, mert bizony átlövöldöznének egymásra. Semmi kétség,
hogy maguk a Léva várát megszálló labanczok voltak az orozva
támadók: most jó kedvük van a prédára ejtett aszuboros átalagoktól,
a mik a lakodalmi áldomásokra voltak szánva.</p>
<p>Az egész Tisza-kastélyban nincs egy zug, a hol pihennének. A
pinczeboltban a koporsó-födélen szegezik nagy kalapálva ezüst
szegekkel a halott nevét és éveit, a piktor és legényei festik
fehér tafotára a Visontai Kovách czímert; az istállókban lovakat
nyergelnek, s a mint az iródiákok készen vannak egy lepecsételt
levéllel, vágtat a gyászhirrel a fáklyás hirnök ki erre, ki arra,
mint bolygó tüzek a temetőben; a fegyverteremben a hevesvérű
fiatalság tüzeli egymást boszúra, megtorlásra, összeütve az ezüst
pokályokat a szétlocscsanó borral, s karját egyengeti felemelt
ököllel, a mit feszít a bilincsbe vert indulat; a belső étteremben
az éltesebb urak morzsolgatják a bort, a kik már nem ütögetik
ököllel az asztalt, de végighallgatják, a mit egy őszbecsavarodott
üstökű vén sas beszél, csak a szemük forog hozzá, csak a
bajuszaikat csavargatják <span class="pagenum"><a name="Page_20"
id="Page_20">-20-</a></span> a füleik mellé. Legközelebbi atyafiai
a megboldogultnak be-belátogatnak hozzá, s hirt hoznak felőle: «már
fölöltöztették, megyszin selyem dolmányba, a fejére kalpagot
huztak, hét fraj varrja a palotában a szemfedőt ezüst csipkével,
reggelre az is kész lesz.» De a belső házból rossz hireket hoznak.
A szegény menyasszonyfővel maradt leányzó nagyon odáig van; látások
vannak rajta. Egyre félrebeszél. Aztán futni akar, alig birják az
ágyban tartani. A bátyja elé akar menni. Azt mondja, ott jön az az
erdő felől, fehér paripán, skarlátpiros dolmányban, kócsagtoll a
kalpagján. Nem igaz, hogy megölték, csak arra vár, hogy a huga
eléje menjen. Ereszszék hát! Hadd tegye a fejére a bátyjának a
menyasszonykoszoruját, attól az egyszerre meggyógyul. «Szegény
jámbor leány! Milyen kár érte!»</p>
<p>Egyszer-egyszer a nagyasszony kitör a belső házból egész az
ivó-szobáig, a hol az öregek búsulnak. Ez sem lát már se Istent, se
embert.</p>
<p>– Hát igazság ez? kiabál rikácscsá vált hangon. Megölték a
fiamat. Jól van, katona volt, fegyver volt a kezében, háborúba
ment, ott maradt; ez volt a sorsa. De mit vétett nekik a vőm? A
jámbor, igaz, becsületes lélek. A ki lakodalmára jött. A vőlegény.
Az alispán, a ki törvényt lát a népnek, a ki kenyeret ád a
katonának. Az egyik fiamat odaadtam harczolni török-tatár ellen;
ott veszett, soha se látom többet; – s akkor ugyanazok, a kik
mellett vérit ontja, megölik a másik fiamat istentelen rabló módon!
Pokol tüze emészsze el az ilyen világot.</p>
<p>Tormássi László bátya atyafiságos szóval csillapítá a
nagyasszonyt.</p>
<p>– Ne tüzelj, szerelmetes édes hugám, férfiak dolga ez most már,
nem asszonyoké. S ha a mi tüzünk el nem emészti ezt a rossz
világot, a pokol tüze ugyan emésztetlen hagyja. Eredj vissza az
ágyasházadba, ápold leányodat. Ha nagy a baja, hozasd ki a városból
a doktort.</p>
<p>– Soha az én házamba doktor be nem tette a lábát az <span class=
"pagenum"><a name="Page_21" id="Page_21">-21-</a></span> életben,
nem is teszi. Van nekem magamnak patikám: deákkonyha kófernyáját,
kuruzsló mediczináját az én familiám ugyan nem vette be soha. A ki
reánk mérte, hogy meghaljunk, az meghalat egy pillanat alatt, mikor
legkevélyebbek vagyunk. Itt a példa…</p>
<p>– No hát vegye elő a maga háziszereit, édes hugomasszony, s
lásson utána, hogy elcsendesítse a háborgó teremtést, mert még
valami kárt tesz magában. Az anyjára legjobban hallgat a leány.
Menjen oda: mondjon neki mesét, majd elalszik tőle.</p>
<p>– Én mondjak mesét? Most mondjak én mesét? Micsoda mesét tudjak
én mondani?</p>
<p>– Hát mondjad el édes hugom azt a mesét, a mit ő lát most,
hagymázos agyával: «Jó lesz leányom, úgy lesz. Itten jön a bátyád
majd nemsokára. Csak te gyógyulj meg elébb. Szakasztott olyan lesz,
milyen a bátyád volt, deli, sugár legény. De mégsem a bátyád lesz,
hanem vőlegényed, a bátyád alakjában. Egy személy a kettő. Annak
lesz ám szép piros dolmánya!» Na eredj, meséld így. Aztán
asszonyhugom! Ez nem lesz ám mese! Két esztendő, három: nem adok
nagy időt, de előteremtem én azt a vőlegényt, a ki itt fordul be az
erdő felől, – fehér lesz a lova, piros a sörénye, piros a dolmánya!
(De ennél a szónál már nem állhatta meg, hogy övébe dugott török
kését ki ne rántsa s nagyot ne fenyegessen vele arra nyugot felé,
megrázott öklével: a vér is elfutotta a szemeit, s a nyelvét
elragadta a szó.) De Szentháromság-egy-Isten úgy tartson! annak, a
kit én vőlegényül ide hozok, labanczok vérétől lesz piros a lova
sörénye, piros a dolmánya!</p>
<p>Mind, az öreg urak, felugráltak arra a szörnyű mondásra s
kivágták maguk alul a székeket, s keserves eláldást ittak annak az
igazságára.</p>
<p>Tiszáné nagyasszony pedig zokogva borult László bátyja
nyakába.</p>
<p>– Úgy! úgy! Azt tegyétek! Öljétek, vágjátok, rakásra
<span class="pagenum"><a name="Page_22" id=
"Page_22">-22-</a></span> hányjátok, a hol elől-utól egy kék
dolmányos labanczot találtok: élve ne hagyjátok!</p>
<p>Nagy nehezen sikerült a nagyasszonyt ágyasházába
áttuszkolni.</p>
<p>Ott feküdt a leány szétdult párnái közt, a két szeme úgy égett,
mint a csillag, orczái csupa tüzláng voltak; szép hajfonadéka két
tekergő kigyó. Igaz a, hogy annyi asszonynép közül, a ki körüle
állt, hideggel-meleggel, itatni, kötözni, és egy sem birt vele, az
anyját mégis megismerte, annak aztán megengedte, hogy a fejét az
ölébe vegye.</p>
<p>– Menjetek ki, mind asszonyok, lássatok a dolog után, én most
itt maradok magam.</p>
<p>Aztán elkezdett a gyermekének mesélgetni az eljövendő tüneményes
leventéről, a kiről nem tudhassa az ember, hogy bátya-e vagy
vőlegény? Fehér a paripája, piros a sörénye; skarlát a dolmánya,
rózsa az orczája. Senki se tudhassa, hogy ki mitől piros? – Közbe
itatgatta sajátkeze fejte, posajtotta, drága jó hűsítő savanykás
itallal, a milyent világért se tudna csinálni patikás tilógus; s a
mesétől, meg ettől a szertől elaludt csendesen hajnal felé a
leányka. Az anyja még akkor is az ölében tartá a fejét. Ez az egy
zugocska a házban volt csendes, zajtalan. Csak elvétve zümmögött át
a harmadik teremből a szemfedőt varró asszonyok danája: «Ágyugolyó
rontja össze testemet, Édes anyám sírva-ríva keres ottan
engemet».</p>
<p>Ez volt a zomotor.</p>
<h2>A RONGYOS GÁRDA.</h2>
<p>Forró kánikulai nap volt. Ilyenkor a magyar alföldi rónán az ég
összefolyik a földdel; az átfült szikföld felett tengerhullámokat
lebegtet a délibáb, boglyát, házat, hunhalmot felemel az égbe s
uszó szigetet majmol vele. – Nagy messzeségben puszta, elhagyott a
vidék. A tavaszi <span class="pagenum"><a name="Page_23" id=
"Page_23">-23-</a></span> nagy árvíz kiöntései lepik még most is a
lapályokat; iszappal fedett, békanyáltól sárgazöld barázdák
mutatják, hogy ott szántóföldek voltak, ki tudja, mi volt beléjük
vetve? a halmosabb helyeken kopár legelők, tele vakandtúrással,
igliczetüskével. Békalencse bevonta tömpölyök országát vigan
felverte a sás, meg a szittyó, itt-amott egy összedőlt vályogház
gunnyaszt a dágvány közepén, vízbe horpadt nádtetővel, a min egy
gólya kelepel, s távolban szerte káprázik valami szörnyű sivatag
fehérség, mintha hó esett volna: ott a sziksó feladta magát
tenyérnyi vastagon a föld szinére, söpörni lehetne, egy fűszál
sincs rajta.</p>
<p>Nagy messzeségben egy hegyes toronytető állt ki a délibáb
tengeréből, lefelé fordított képmásával összeragadva: az ott
Beregszász.</p>
<p>Valami zeng-zizereg a földön és a levegőben: az ezermillió
prücsök, a mi a legelőket letarolta.</p>
<p>A kietlen rónán nagy lomhán kanyarog végig a nagy magyar folyó,
a Tisza: még most is áradt a lefolyó belvizektől. Azt, hogy merre
folyik, mutatják a messze elterülő nádasok, meg a fűzfás szigetek
és martok, a mik között kénye-kedve szerint tévelyeg a szűz folyam,
a kinek a derekát még akkor nem szorongatták vállfüző közé.</p>
<p>Tisza-Becsnél van az egyetlen hid, a melyen Beregből Szatmárba
át lehet kelni. Lótolvaj, meg pióczaszedő másutt is megkisértheti
az átjárást; de a ki száraz lábbal, vagy épen szekérrel szándékozik
a Tiszán átkelni, az kénytelen azon a keskeny töltésen tartani
magát, a mit a vármegye rőzsékkel kikaróztatott, s helylyel-közzel
fűzfákkal is szegélyeztetett, hogy télen, mikor nagy a hó, le ne
tévedjenek róla. Ez a hosszú töltés a Tisza-Becsi révnél végződik,
a honnan a hidra vagy le kell ereszkedni, vagy fel kell
kapaszkodni, a szerint, a mint a Tisza vagy ki van száradva, vagy
meg van áradva. Ezúttal fel kell rá kapaszkodni.</p>
<p>S ezt a felkapaszkodást megnehezíti még egy körülmény.
<span class="pagenum"><a name="Page_24" id=
"Page_24">-24-</a></span></p>
<p>Az, hogy a Tiszának itt épen egy kanyarulata van, a mi tekergő
fordulatában egy tökéletes félszigetet képez. Ennek a félszigetnek
a földszorosu alig szélesebb a mocsárok miatt egy puskalövésnyinél,
az pedig Szatmár felé van fordulva. A kanyarulat maga, mint egy
vársáncz, képezi a hidfőt. A félsziget fűzfaerdejéből pedig négy
sugárágyú van szegezve a hid felé, a mikkel egyúttal az egész
töltést végig lehet seperni. A kinek ez nem elég, annak a számára
van még a kanyarulat mindkét oldalán a sűrű rekettyésben jól
elhelyezve két-két darab kerekes csatakigyó: azokkal a Tiszán
keresztül lehet lőni; az ágyúkon kívül pedig feles számú muskétások
és lovasok állnak készen, a füzestől jól megvédve; míg a közeledőt
de még csak egy bokor sem takarja. A gyaloghadat rácz szerezsánok
és morva puskások képezik; a lovasságot a kék labancz-huszárezred,
meg a fekete sisakos dragonyosok, a kik, mikor lőni akarnak, a
lóról leszállnak.</p>
<p>Már pedig ezen a réven által kell menni ma a fejedelemnek. Még
ma; – mert a Tiszán túl a hivek kitűzték a zászlót; ha azoknak
gyorsan segítségükre nem siet, holnap a szolnoki hadak rajtuk
ütnek, szétverik, elnyomják az egész felkelést s akkor aztán mehet
vissza megint Lengyelországba.</p>
<p>Kemény dió!</p>
<p>A fejedelemnek még egy ágyúja sincs.</p>
<p>Elébb megkisérté a fejedelem Bercsényi dragonyosaival a rohamot
a hídfő ellen, hanem azok az első két ágyúlövésre szétrobbantak,
úgy kerültek vissza egész rendetlenül.</p>
<p>Azután elküldé Wisnovieczky dzsidásait, hogy keressenek valahol
gázlót a Tisza mentében. Azokat is mindenünnen puskatűzzel fogadták
a túlsó partról; a császáriak jól elláttak minden pontot, a hol
csak az átkelést meglehetett kisérteni.</p>
<p>Az egész délelőtt sikertelen portyázásokkal tarisznyázódott el.
<span class="pagenum"><a name="Page_25" id=
"Page_25">-25-</a></span></p>
<p>Délest felé az ég egyszerre elhomályosodott, nyugat felől valami
szürke borulat kezdett támadni, mely gyorsan emelkedett
fölfelé.</p>
<p>– Esőt kapunk! dörmögé a fiatal lengyel Wisnovieczky.</p>
<p>– Dehogy esőt! mondá Bercsényi. Ti ezt ott Kárpátokon túl nem
ismeritek; de nálunk sokszor előjön. A száraz vihar. – Nem hoz ez
egyebet, mint homokot. S még jó volna, ha a hátunkba jönne, mert
akkor vele együtt megrohanhatnók a labanczok sánczait; de szembe
fuj, még ez is ellenségnek áll be.</p>
<p>A fejedelemnek tanácsolták a vezérei, hogy jó lesz szárnyék után
látni; mert ha ez a vihar itt kapja a tábort a síkon, úgy
szétzavarja, hogy egymásra se találnak.</p>
<p>– Tegyünk még egy próbát, szólt a fejedelem. Hívjátok elő a
«rongyos gárdát».</p>
<p>No ez ugyan rászolgált nevére! Valami öt-hatszáz lovas, a kik
közül kettőnek a mundérja sem hasonlít egymáshoz, csak abban az
egyben, hogy valamennyi olyan rongyos, mintha ágról szakadt volna.
Elzüllött marczona pofák, összecsapzott hosszú hajjal; a lovaik
lábán semmi patkó, nyereg helyett pokrócz, kengyelük madzagból és
fűzfavesszőből, a hajdani kaczagánynak csak egy-egy darabja lóg le
a nyakukból; hát még a fegyerzet! pisztoly, mordály, ahány,
annyiféle, talán el is sülne minden ötödik, ha meg volna töltve,
hanem a kardjaik, azok már igazán mustrának valók, kitelnék belőlük
egy egész zsibvásárra való ócska szerdék.</p>
<p>A vezérek sem különbek a katonáknál.</p>
<p>Borbély Balázs széles hátán szét van feselve a bekecs, a mi
nyilván nem az ő termetére volt szabva eredetben, piros nadrágján a
térdfolt valamivel pirosabb posztóból van; ez az egész luxus;
hosszú, borjúszájú inge kicsüng a dolmányujjakból s szomorkodik
szennyes voltán; fekete haja, mint a gereben, úgy áll szét a fején,
a hol nem takarja a kétfelé vásott csákós kalpag. Arczának a szine
és mivolta felől olvasva is elmehetne az oláhczigányok között.
<span class="pagenum"><a name="Page_26" id=
"Page_26">-26-</a></span></p>
<p>A másik hadnagy Ocskay László. Ennek a viseletén már meglátszik,
hogy valaha urféléé lehetett, de a viszontagság nagyon megviselte;
zöld dolmánya szinét hagyta, sárga csizmájáról lemaradt a
félsarkantyu, farkasbőr kaczagánya tele koldusdióval, azon módon, a
hogy a mezőn fektéből fölkelt vele; bozontos, sűrű szőke haja
összegubanczolódva fityeg a vállára kétfelől; minden boglár, csatt,
gomb hiányzik az öltözetéről; az valószinüleg ezüstből, aranyból
lehetett valaha: ha rézből lett volna, most is megvolna. Hanem egy
jó kard van az oldalán, csak úgy meztelenül, szijra kötve, a tokja
ki tudja hová lett? hol maradt zálogban?</p>
<p>Mind a két hadnagy huszonöt év körüli legény lehet.</p>
<p>– No rongyos gárda! szól hozzájuk a fejedelem. Most itt a
vendégség, csak kés kell hozzá. Azt esküdöztétek, mikor hozzám
csaptatok, hogy tüzön-vizen keresztül rohantok érettem. Itt a tűz,
itt a víz, – ember teszi a fogadást; – emberebb, a ki beváltja.</p>
<p>– Legény leszek a gáton! felelt vissza Borbély Balázs.</p>
<p>Ocskay László azonban csak a kardjával szalutált; ő rajta már
látszott, hogy katona volt; tudja, hogy nem szokás a vezér
parancsára feleleteket adni: azt csak teljesíteni kell.</p>
<p>– No hát előre, rongyos gárda.</p>
<p>A két hadnagy ügetve haladt a Tisza innenső partján elterülő
mocsár széléig; ott megálltak haditanácsot tartani.</p>
<p>– Balázs komám, szereted-e a vizet?</p>
<p>– De csak mosdásra.</p>
<p>– Tudod, mivel biztattuk a rongyos gárdát, mikor
összeszedtük?</p>
<p>– Azzal, hogy a legelső ütközet előtt uniformist adunk
nekik.</p>
<p>– Szavunknak állunk azonnal. Vessék le a rongyaikat.</p>
<p>– Hát azután?</p>
<p>– Egyszerre uniformisban lesznek valamennyien.</p>
<p>– Nagyon jó lesz, hát azután? <span class="pagenum"><a name=
"Page_27" id="Page_27">-27-</a></span></p>
<p>– Te kiválasztasz közülök vagy százötven ficzkót, a ki legjobb
uszó, s amonnan a mocsár benyuló széléből, a hol a folyam partjának
sarkantyuja van, csendesen leereszkedtek a vízbe; a meztelen kardot
a fogaitok közé szorítjátok s aztán leusztok szép vigyázva oda, a
hol a középső batteria áll a tulsó parton. Én azalatt a többi
rongyosokkal hol egy, hol más helyen előtörtetek a nádasból, s meg
visszafordulok, mikor azok ágyuzni kezdenek felénk. Mikor aztán
látom, hogy ti közel jártok, akkor egyszerre az egész csatával neki
vágok a Tiszának s átkaptatok rajta. S ha akkorra még ez a kis
zivatar is megérkezik, hát egészen tökéletes munka lesz belőle.</p>
<p>– Meglesz, komám.</p>
<p>Nem folyt több beszéd.</p>
<p>A rongyos gárda toilettet csinált. Nem tartott meg egyebet, mint
a puczér kardot. A nádas jó spanyolfal volt a jelmezváltoztatáshoz.
Gunyáikat odadobták egy halomra. Úgy sem jönnek vissza érte.</p>
<p>Vagy hatot, vagy vakot!</p>
<p>Mindenkinek tetszett szörnyen a vakmerő vállalat.</p>
<p>Kiszabadulni ebből a tikkasztó hőségből, a fojtogató porból, a
kigunyolt rongyokból, a maró férgekből, s a maróbb szégyenből; és
menni fürödni elébb a vízbe, aztán a vérbe. Nagy volt az öröm.</p>
<p>A pusztai száraz fergeteg ezalatt jött terjengve. Hajtotta maga
előtt a parti fecskék, sirályok lármás ezereit s borogatta be az ég
firmamentumát bakacsin kárpittal. Eső nem esett abból; csak egy-egy
veres csepp, ember kezére, arczára, a miről nem tudják, mitől jön;
azt mondják: véreső. Találgassák a tudósok, mi az? Majd lesz itt
igazi véreső mindjárt.</p>
<p>A lovas kuruczok Ocskay Lászlóval ott nyugtalankodtak a nádasban
előre-hátra az ellenség ütegével szemben; de úgy látszott, mintha
nem nagy kedvük volna nagyon mutogatni magukat a közéjük csapkodó
ágyutekék előtt.</p>
<p>A forgószél már a szikes pusztán tánczolt s abból kavarintott
<span class="pagenum"><a name="Page_28" id=
"Page_28">-28-</a></span> fel a sötét égig egy fehér oszlopot; ha
egyszer azt a portölcsért szétszórja, olyan fehér sötétséget csinál
belőle a világon, hogy ember nem látja benne egymást.</p>
<p>Ezalatt a feltorlott Tisza hullámai között csendesen közeledett
az úszó csapat a félsziget felé. Senki sem vette őket észre. Minden
figyelem a gázlót kereső lovasság felé volt fordulva.</p>
<p>Egyszerre mint a tengeri oroszlánok falkája, ugrált ki a vízből
Borbély Balázs népe, mind egyforma egyenruhában, foga között a
kard, a másik percz alatt az öklében, a harmadik alatt az ellenség
oldalában!</p>
<p>«Rajta! Rajta!»</p>
<p>A morva pattantyusok, a puskázó szerezsánok megrémültek e
veszekedett had rohanásától, melyet a víz okádott ki eléjük.
Tetőtől talpig meztelenek, mint az ős-ember; rémségesebbek, mintha
pánczélban volnának. Rohannak üvöltve, mint a vadállatok, kaczagva,
mint az ördögök, s mielőtt az ellenfél első rémületéből magához
térhetne, lekaszabolják a pattantyusokat és az ágyúk védőrségét az
utolsó emberig. Az ellenfél meg van lepve, az ijedség megbénítja
izmát és eszét, nem tudja, mihez kapjon? a puska nem fegyver
ilyenkor, a pánczél csak akadály, emezek meg aczélozottan a víztől,
felfrissülve, gyorsan szökellve, mint az indiánusok, míg az
ellenfél egyet gondol, addig ők kettőt vágnak, halomra vágják őket
s diadalordításuk áthangzik a tulsó partra.</p>
<p>Ekkor aztán Ócskay László is belezúdítja lovas csapatját a Tisza
árjába. A paripák prüszkölve szelik a vizet. Ő maga kaptat legelől.
A vezénylő paripa nyerít!</p>
<p>– Ne hagyd magad! rivall Ócskay László a víz közepéből Borbély
Balázsra, a kinek meztelen századát egy segélyül érkezett labancz
lovas-csapat kezdi szorongatni.</p>
<p>A legjobb időben érkezik Ócskay, hogy beleszóljon a vitába.</p>
<p>Ő rajta sincs semmi, csak a derekán átkötött széles <span class=
"pagenum"><a name="Page_29" id="Page_29">-29-</a></span> török öv,
s kezében egy szál kard: egy ércz lovagszobor, mely
megelevenült.</p>
<p>A Varégerek küzdöttek így. Pánczél nélkül, minden nélkül, hogy a
fölséges férfiizmok ragyogása rettentse meg az ellenfélt. Maga
Ócskay, mint a Centaurok mintaképe, vágtatott az ellenfél legsűrűbb
tömege közé, villámcsapásokkal sujtva jobbra-balra, s még bántó
szóval is sebesítve az ellenséget. Hogyne? Azok is magyarok voltak.
Labanczok. Kék dolmányosok.</p>
<p>Úgy hullottak el a meztelen hősök csapásai alatt, mint a fürjek
a pusztában.</p>
<p>Ócskay elébb szétverte őket, azután utjokat állta, hogy ne
menekülhessenek. Neki szorította a Tisza mocsarának. Egy
összekeverült tömeg lett belőlük, a mi egymást gázolta bele a
vízbe. Kende János volt az ezredes-kapitányuk. Egészen beszorultak
már a mocsárba, nem is gondolhattak többé a védelemre. A többi
császári hadak nem jöttek segítségükre, mert azok azt hitték, hogy
a fejedelem egész serege van a nyakukon s igyekeztek a földszoroson
át kerekes ágyuikkal elmenekülni. Kende csapatját még azonkívül az
elfoglalt félüteg ágyúk is fenyegették. Azokat most a kuruczok
töltötték meg kartácsra s oda irányzák a mocsárba szorított tömeg
felé.</p>
<p>Pardont! Grácziát kérünk! kiáltának a labanczok, s fehér
kendőket lobogtattak dzsidáikra tűzve.</p>
<p>– Megkegyelmezünk-e nekik? kérdé Ocskaytól Borbély Balázs.</p>
<p>– Micsoda labancz-ezred ez?</p>
<p>– A Pálffy huszár-ezred, Kende alatt.</p>
<p>– Lövesd őket, aztán öljed, vágjad, a míg egy felemeli a
fejét.</p>
<p>Az ágyúk rájuk dördűltek.</p>
<p>Az egész csapatból egy ember nem menekült meg élve, maga az
ezredes Kende János is oda veszett.</p>
<p>E közben megérkezett a száraz fergeteg, s elborította
porfelleggel, szikhomokkal az eget és a földet. A szél <span class=
"pagenum"><a name="Page_30" id="Page_30">-30-</a></span> fütyölése,
tombolása egy chorussá vegyült az emberi ordítással, üvöltéssel, a
trombiták recsegésével; közbe dörögtek az ágyúk, a kilőtt tekék
találomra süvöltöttek a porfelleg között abban az irányban, a
honnan a tömegek rivalgása hangzott és a szélhajtotta
ködfátyolképen látni lehetett, mint árnyképeket a lovon nyargalászó
ős hún alakokat, a kik, egyesével, fegyverhagyó tömegeket kergetnek
maguk előtt.</p>
<p>A zivatar, a milyen gyorsan jött, olyan gyorsan elrohant. Alig
hullott nehány csepp eső. Az is fehér volt, mint a tej. Ki tudja,
mitől jön? Az ördög veri ilyenkor a feleségét. Azt tartják.</p>
<p>A vihar nyomában maradt egy letarolt erdő, meg egy halottakkal
fedett csatatér. Utána egész szélcsend leve. Az eget bárányfelhők
vonták be, a nap már lement; ég és felhő skarlátpiros volt. S ezt a
lángverességet tükrözte vissza a sík róna ezernyi posványa,
tömpölye, a miknek szegélyéből feketén meredtek elő a sás
kardlevelei, mintha vértócsákból emelkednének ki fegyveres
hadseregek. Maga a csendesen hömpölygő Tisza is bíborfényben
lángol; csak a hosszú sorban aláúszó halottak feketélnek rajta.</p>
<p>Ez a szomorú hírnöksereg tudatja a fejedelemmel, hogy az út
szabad: Magyarország kapuja ki van nyitva előtte. Egyetlen egy
rongyos ezrednek a csodavitézsége tárta azt ki előtte.</p>
<p>Hát a rongyos gárda hol van?</p>
<p>Az már szemközt jön a hidon a fejedelem elé. De megnézheti azt
még a hajadon leány is. Bársonyba, karassiaposztóba, szattyánba van
az öltöztetve, mind tetőtűl talpig, farkasbőr kaczagány csügg le a
válláról, fényes aczél szablya csillog az öklében. – Ocskay László
beváltotta szavát; a labanczok podgyászszekerei tudnák megmondani,
hogyan történt meg ez a csoda!</p>
<p>– Itt a rongyos gárda, felséges fejedelem uram! szólt a
hadnagy.</p>
<p>– Nagyon jól van, vitéz ezredes kapitány uram. <span class=
"pagenum"><a name="Page_31" id="Page_31">-31-</a></span></p>
<h2>«NYALKA KURUCZ.»</h2>
<p>Három hosszú esztendő telt le azóta, hogy a lévai híres
lakadalom még híresebb zomotorrá változott át. – Nagyot nőtt azóta
a demutkavirág azoknak a sírján, a kik el vannak temetve.</p>
<p>Ilonka kisasszony tizenkilencz esztendős már. A milyen szép volt
rózsabimbónak, olyan szép nyiló rózsa lett belőle. Nincs nálanál
szebb leánya hetedhét vármegyének. Elegen is tapossák a földet
körülötte, szép deli leventék; csakhogy nagyon rossz időben. A
nagyasszony kifizeti őket sorba apró pénzzel. – Igazán apró
pénzzel. – Ha kérőbe jön a legény, azt mondja neki: «Adok biz én
leányt uramöcsém; hogy ne adnám, arra tartom; – hanem a jegypénzt
akarom elébb látni. Száz tallér nem a a világ. Hanem az mind a száz
ilyen legyen, mint ez az egy ni!» – Annak a tallérnak az egyik
oldalán II. Rákóczy Ferencznek az arczképe van verve, a másik
oldalán az országczímer e körirattal: <span class="smcap">pro
libertate</span>. Van olyan tömérdek: csakhogy rézből. A réz
«libertas» közkézen forog már; hanem az ezüst libertás ritka, mint
a fehér holló. Százával csak az kap abból, a ki valami világraszóló
nagy hőstettet követett el. – Az ekként kifizetett gavallér aztán
vagy megy a száz ezüst libertast megszerezni, vagy keres más eladó
leányt, a ki ugyanannyi aranynyal is beéri, ha nincs is rajta semmi
libertas.</p>
<p>Hajh, de van a hírnek dolga Ocskay László nevével. Ha
beszegődött hozzája postának, ugyan nem hágy neki nyugtot. –
Napról-napra új hőstett feledteti el a régit. Úgy jár az országban,
mint az égi villám; ma itt csap le, holnap amott; a tegnap bevett
vár romja még füstölög, s ő már a másiknak falait döngeti. Dandárja
mint az áradat, úgy nő, mentől előbbre tör. Régi híres vitézek,
ifjak, vének sietnek zászlói alá, ott vannak nála Ebeczky Ádám,
<span class="pagenum"><a name="Page_32" id=
"Page_32">-32-</a></span> Berthóthy Zsiga, a kemény Csajághy; maga
közöttük a fővezér.</p>
<p>Mennyit kell Ilonkának felőle hallani! senkitől sem annyit, mint
az édes anyjától; az nem győzi magasztalni a boszúálló hőst, a ki
azóta, hogy Tisza-Becsénél a Tiszába fojtotta a labanczot, úgy űzi
azt maga előtt, mint egy nyáj birkát. Nincs az előtt erős vár. Csak
zsendűlt a szőlő, mikor Fülekvárt, Losonczvárt bevette, s már azt
izente a lévaiaknak, hogy mire az új must kiforr, itt terem
előttük, s Lévavár bástyáin issza meg az új borból az áldomást. Ott
van ni! már Bozók várát is megvette, Selmecz-Bélabányát
behódította, a magyar ezüstből ő vereti most a fejedelem számára a
libertast.</p>
<p>A mit a hír nem nagyított, megnövelte, felékesítette azt Tiszáné
asszonyom. Mint egy mesebeli hősről, úgy beszélt mindennap Ocskay
Lászlóról Ilonka előtt.</p>
<p>Most már emlékezett is a familiájára. Egyszer leány korában még
látogatóban is volt az atyjával az Ocskay-kastélyban, akkor még a
Laczika csak három esztendős volt; de már akkor is szerette a
kardot, s haragudott érte, ha éltes nők csókolgatták, a fiataloktól
azonban szívesen fogadta. – Kisebbik testvére még akkor csak szopós
kis baba volt: a Sándor. Azt már Ilonka is ismerheti, az utóbbi
esztendőkben járt ide a házhoz; csendes, szelíd fiu, a kin mindig
úgy látszott, mintha mondani akarna valamit, s aztán, mikor elment,
mindig itt feledett valamit, csakhogy visszatérhessen érte; – hanem
azért akkor sem mondta el, a mi a nyelve hegyén látszott lenni.
Pedig ő már előkeríthetné a száz libertast (ha csak ez a baja),
mert maga is ott vitézkedik most a bátyja seregében.</p>
<p>Ez, meg a többi, így folyt a nagyasszony szájából mindennap,
folyhatott is, mert a hír szárnyára felkapott hős csak egy napot
sem hagyott betöltetlen; egy nap Szent-Benedeket kapta el, csak úgy
fél kézzel, másnap Csábrág erősségét törte be; híre sem volt még új
bornak Verebély-megyében, mikor Lévához egy napi járásnyira Korpona
<span class="pagenum"><a name="Page_33" id=
"Page_33">-33-</a></span> alatt szétveri a labancz sereget, s a
sarkában nyomúl előre.</p>
<p>Ott bandukolt el a vert had egy csoportja a Tisza-kastély előtt.
A tornáczból lehetett őket látni. Ugyancsak ügettek. Nem zakatoltak
most a kapun, hordó bort követelve, mint szokták. Csak azon voltak,
hogy minél elébb a várkapún belül lehessenek. Nem volt velük se
tiszt, se ágyu, se podgyászszekér: igazi vert had volt.</p>
<p>– Fizet nekik a Jehova Isten! Azt szeretném, hogyha
valamennyinek a nyakát mind ide tennék erre a küszöbre s itt vágnák
le sorba! Hejh, de végignézném!</p>
<p>Ilonka befogta a nagyasszony száját, ne mondjon ilyeneket, hisz
úgy se tenné meg.</p>
<p>– Megteszi Ocskay! Nem hágy az maga után eleven labanczot.</p>
<p>Talán ez sem igaz?</p>
<p>Másnap már hajnalban itt voltak a kuruczvezér komisszáriusai,
felszólítani a lévai bírót, hogy kétezer lovasnak a számára
süttessen kenyeret, ökröket vágasson, abrakot tartson készen, mert
az ezredes kapitány legfeljebb déli harangszóra itt lesz a vár
alatt.</p>
<p>Itt fog elmenni a Tisza-kastély előtt.</p>
<p>Szállhatna-e be máshová, mint ehhez a házhoz?</p>
<p>Nem az ő számára nevelnek-e itt minden virágot: – a kertben – és
másutt?</p>
<p>Nagyobb igazságért még Tormássy László uramtól is jött levélben
izenet, a miben csak annyi állt, hogy «decima sexta septembris,
datum Levae, a Tisza-kastélyban, collatio végett».</p>
<p>Elég ennyit tudni.</p>
<p>Várni fogják őket gazdag lakomával. Mentől többen lesznek, annál
szívesebben látott vendégek lesznek.</p>
<p>Már hajnalban összesereglik a föld népe a Tisza-kastély előtt, a
hol a hírhedett hős megérkeztét várják. Csak asszony és leány nép.
A férfiak óvatosak: azok még otthon maradnak, a míg a vár ellenség
kezében van; de az asszonynép <span class="pagenum"><a name=
"Page_34" id="Page_34">-34-</a></span> vakmerő; – nem bánják ezek,
ha tüzes golyóbisokkal löveti is városukat a komendáns, ők azért
eljöttek s nem maradt otthon kerti virág, azt mind elhozták: térdig
járjon benne a hős paripája.</p>
<p>Ilonka is készített egy szép bokrétát, piros és fehér dupla
szegfűvekből, átkötve aranyfonállal, vajjon elveszi-e?</p>
<p>A hogy előre megizente, a déli harangszóra ott közeledett a nagy
erdő bekanyarodójánál.</p>
<p>Egész tüneményes pompával szokott járni. Elől a tábori zene:
lóháton ülő trombítások fantasztikus keleties öltözetben,
csodaformájú hangszerekkel, tarkára festett lovakon; utánuk egy
szakasz lovas kurucz, zöld dolmányban, vagy égszínkékben, piros
nadrágban, sárga csizmában, sastoll a kalpagja mellett, farkasbőr
kaczagány a vállán széles rézcsattokkal, öv, tarsoly és lóding
ragyog az aranyozástól. Pompásan járatta az ezredét. – Azután jött
egy üteg ágyu, hatlovas fogattal, pofoncsapott kalapos tüzérekkel;
forgó strucztoll-bokréta, karmazsinszínű a kalapjuk mellett, veres
öv a derekukon. – Csak azután jött ő maga, kisérve
táborkarától.</p>
<p>Egészen más jelenés, mint mikor a fejedelem elé került
Tisza-Becsénél. Alatta pompás arab mén, a mely úgy jár
kevélységében, mintha minden lábával kétszer lépne egy helyett;
aranyos csojtárját hányja a fejével. Fehér a mén, de a sörénye s a
farka rózsaszínbe játszik. Maga a délczeg lovag skarlátpiros
dolmányt visel, arany sújtásokkal, zöld szattyán csizmáin arany a
sarkantyú, vállán fehérmedve kaczagány reng, ugyanaz a kalpagja is,
elől magas, kócsagos forgó tűzve föléje; olyan délczegen ül azon a
hánykódó paripán, mintha egymáshoz volnának nőve. Hát még ez az
arcz, ez a tekintet! Csupa sugárzat az egész; fény, melynek
kútforrása titok. A férfibüszkeség, a classicus szépséggel
harmoniában. Csábító szemöldök, kacsintó tűzszemek, mosolygó száj,
nyájaskodó bajusz, kötekedő áll, kihívó orr, büszkélkedő barnapiros
orczák, s hozzá az a <span class="pagenum"><a name="Page_35" id=
"Page_35">-35-</a></span> veresbe játszó, aranyfényű gazdag hajzat,
mely a kalpag alól hullámosan alá omlik, elől vastag tekercsekbe
fonva. Kinek ne veszett volna rajta a szeme? – S ha egyszer a
szeme, bizony a szive is. Mögötte egy egész diadalsátor zászlókból;
nemzeti zászlókból, meg azokból, a miket ellenségtől elfoglalt.</p>
<p>A nép az út két oldalán futott mellette, hangoztatva a vivátot,
nevével kapcsolva.</p>
<p>Tiszáné nagyasszony Ilonkával együtt ott várta őt a kastély
kapuja előtt. Kilencz szolgálattevő fraj állt csoportban a hátuk
mögött, kantákkal és poharakkal, az első üdvözléstétel végett. Azok
odahátul ihogtak-vihogtak, hogy az milyen furcsa, hogy ennek a
kurucz hadnak mind elől van befonva a haja s úgy csügg le a vállára
kétfelől. Ez még akkor szokatlan viselet volt.</p>
<p>A nagyasszony oktatva feddi meg őket.</p>
<p>– Ne vihogjatok ti azon. Lássátok, ezt azért találta ki a vezér,
hogy a mostani felkeveredett világban alig ismeri ki az ember, hogy
ki a kurucz, ki a labancz? holott magyar mind a kettő. Sőt megesik,
hogy a ki tegnap labancz volt, holnap már csapatostól beáll
kurucznak. Hogy tehát a hadakozás alatt, mikor kardra kerül a sor,
megtudhassa minden ember, ki az ellenség, ki a jó barát, mivelhogy
már a viseletük is héjaz egymáséhoz, hát azért van a kurucznak a
haja elől kétoldalt befonva, a labanczé pedig hátúl lóg egy
varkocsban. És ez bizony sokkal szebb viselet, mint a minőt
boldogult édes uram idejében viseltek a magyar uraságok, Erdélyből
kapták fel, (mért nem hagyták ottan?) hogy a fejüket egészen
kopaszra borotváltatták, s csak elől hagytak meg rajta egy üstököt,
a mi a homlokukra csüggött le, mint a macska farka. – De nem is
engedtem meg soha a lelkem uramnak, hogy azt a divatot kövesse, az
ő feje csak nem volt leborotválva soha. No, ne daráljatok annyit. –
Nézzétek, ott jön a mi drágánk! A mi szemünk fénye!</p>
<p>Még most csak az asszonynép lelkesedése fogadta az <span class=
"pagenum"><a name="Page_36" id="Page_36">-36-</a></span> érkezőket.
A városok polgári lakossága általánosságban nem szerette a háborús
időket. A kurucz név pedig épen nem volt jó hangzású. Ennek a
hallatára mindjárt sarczolás, rablás, gyujtogatás jutott
mindenkinek az eszébe. A hajdani kuruczokra gondoltak (a «crux»
viselőire, innét a név), a kik a hová leültek, ott megragadtak, s a
mit a kezük elért, az odaragadt. – Hanem aztán a hol egyszer a
«nyalka kurucz» megjelent, ott a szívek is meghódoltak előtte.
Ezeket előkelő urak vezették, s gondot viseltek rájuk; ezek
kényesek voltak.</p>
<p>Maguk azok a nóták is, a miket a trombitásaik fújnak, valami
olyan megható, mélabús dallamúak, a mik az eddigi lepcses
palóczdaloktól egészen elütnek, s olyan szépen fújják azon a
tárogatón.</p>
<p>Ilonka, mint egy álmodó, nézte végig az előtte elvonuló hosszú
sormenetet. Az égő napsugárban úgy tetszett, mintha a paripák lábai
által felvert por csupa tűzláng volna, a mi feljebb szállva, arany
köddé változik át, s ez arany ködből bontakozik elő az a látvány, a
mit álmai annyiszor eléje hoztak: a délczeg dalia, a kit csupa fény
vesz körül, de a mi fényből ő nem lát mást, mint azt a hódítóan
mosolygó arczot, mely nyájasan ismerősen üdvözöl mindenkit.</p>
<p>A régi mese: a hazatérő édes bátyáról, a ki még sem bátya és még
is több annál.</p>
<p>Valami édes kín állta el szivét: azt hitte, hogy rögtön sírnia
kell.</p>
<p>Mikor a vezér kiséretével a Tisza-kastély kapujához ért, a hol
az összesereglett parasztleányok egész virágesővel fogadták, ő maga
csak hirtelen kivált a kisérete közül s odalovagolt az úrihölgyek
elé. Nagy volt a sokaság, a min keresztül kellett volna törtetnie;
ő tehát, nehogy elgázoltasson valakit a gyönge-nép közül, leszállt
a lováról, rábízva az asszonyokra, hogy fogják addig a kantárját a
ménnek, s csak a nyakát simogassák, olyan szelid az, mint a bárány.
Azzal odajárúlt a hölgyek elé. <span class="pagenum"><a name=
"Page_37" id="Page_37">-37-</a></span></p>
<p>A nagyasszony úgy érezte, mintha valami összeszorítaná a torkát,
vagy mintha egy nehéz felhő feküdnék a mellén: egy szónak nem volt
asszonya ebben a pillanatban. Ilonka pedig úgy volt, mint álmában
szokott lenni az ember, beszél-beszél, de a szája csukva, nem
hallja azt senki; – úgy, hogy az egész fényes üdvözlet mind kárba
vész vala, ha a hős más fordulatot nem ád az egésznek azzal, hogy
mélyen meghajolva, megcsókolja az özvegyasszonyság kezét.</p>
<p>(Bizonyára Ocskay Lászlónak nagyon jó oka volt arra, hogy
Tiszáné nagyasszonynak kezet csókoljon, mikor legelőször találkozik
vele az életben.)</p>
<p>A minek aztán az lett a következése, hogy a nagyasszony
elérzékenyülten szorítá keblére az üdvözlő lovagot, s nem tartotta
vissza sűrü könyhullatását, a minél ékesenszólóbb beszéd nem volt
soha, nem is lesz soha ezen a világon.</p>
<p>A mint aztán azt a nagy felhőt, a mi a keblét nyomta, le hagyta
szakadni, felderült a lelke s vele együtt a beszélő kedve is
egészen hazatért.</p>
<p>– Hozta Isten kegyelmeteket, édes uramöcsém, ebben a mi
határunkban! Térjenek be szegény házamhoz pihenőre s maradjanak
itten, a míg kedvük tartja. Tekintse kegyelmed a házamat olybá,
mintha az édes anyja házába lépne be. Nyitva minden pinczém,
éléskamrám, csűreim, s gabnásvermeim a kegyelmed kisérői és seregei
számára. Megvan áldva, a mit elvesznek belőle.</p>
<p>A deli lovag a fülével odahallgatott, a mit a nagyasszony
beszélt, de a szemei azon a bokrétán jártak, a mi Ilonka kezében
volt; a mi aztán, félig kérve, félig kinálva, az ő kezébe
vándorolt, nagy arczpirulása mellett a szemérmes hajadonnak.</p>
<p>– Köszönöm, édes asszonynéném, felelt aztán a lovag Tiszánénak;
el is fogadom a szíves meghívást, mind magam, mind barátaim
részére. Becsületére fogunk válni a kegyelmed híres konyhájának.
Hanem most elébb még, <span class="pagenum"><a name="Page_38" id=
"Page_38">-38-</a></span> pro appetitorio, ezt a kis kupiczányi
várat itten, a belétöltött labanczokkal együtt, fel kell
hörpintenünk. Mindjárt meglesz az. Semmi étel sem hűl el odáig. S a
hányra terítve van, egy sem fog hiányozni az asztaltól, mind
«meghozza őket a púpos kenyér!»</p>
<p>Ez a hetyke tréfálózás, egy olyan halálos nagy munka előtt, oh
be nagyon jól illett a nyalka kurucznak! Ki is gömbölyödött attól
minden ábrázat, még az Ilonkáé is.</p>
<p>A nagyasszony mégis jónak látá megjegyezni, hogy az ilyen kemény
diótörésnél vigyázzon a testi egészségére, s minden bolond helyre
oda ne álljon.</p>
<p>– Hiszen igézet jár velem, mondá a hős ifju, s a kezében tartott
szegfűcsokrot odatűzé a kalpagjára, épen a kócsag drágaköves
forgója mellé. «Nekem amulétom van.» Úgy tette azt fel a
fejére.</p>
<p>Épen fújták a sorakozót a tárogatók a sereg élén.</p>
<p>Erre a hangra a csatamén, mely eddig csendesen hagyta magát a
paraszt asszonyok által czirógattatni s kináltatni istenfával,
boldogasszonytenyerével, egyszerre elfelejté bárány voltát, s
elkezde nyeríteni, ágaskodni, négy menyecske se birta lefogni,
olyan nagyon kapkodta a fejét, a lovagnak oda kellett hát sietnie;
egy-kettő! már a nyeregben is volt, rövidre fogva a kantárszárat,
onnan üdvözlé még egyszer levett kalpagjával a hölgyeket; a paripa
aztán egyre két lábon ágaskodott előre, úgy ment ki a nép közül,
mintha ő neki volna a legnagyobb haragja Léva vára ellen. A lovag
aztán eltünt, a hogy jött az aranyos porfellegben; utána a sok
veres zászló a «pro libertate» arany felirattal; a nyomába vágtató
kiséret közül csak egy maradt hátra, a jó Tormássy László bácsi, az
még odafinczoltatta a lovát az úri asszonyokhoz egy jónap
kivánásra.</p>
<p>– Fogadj Isten bátyámuram; mondá Tiszáné az üdvözletre. De csak
nem fognak talán most mindjárt igazán megütközni?</p>
<p>– Meg bizony mink: csak legyen kivel. <span class=
"pagenum"><a name="Page_39" id="Page_39">-39-</a></span></p>
<p>– De talán maguk a vezérek csak nem mennek olyan közel, a hol a
golyóbis elérhetné őket?</p>
<p>– De biz úgy igyekeznek ők a kemenczéhez, hogy az első sütetből
ők kapjanak.</p>
<p>– Kár volna bizony pedig azért a fiatal életért!</p>
<p>A nagyasszonynak eszébe jutott szegény Gábor fia, azért
törülgette a szemeit.</p>
<p>– Dejszen nem kell ő kelmét félteni. Nem fogja annak a testét se
kard, se golyó; épen mint a Vak Bottyánét.</p>
<p>– Az ám, azt mondta, hogy amulétja van. Bizonyosan pápista.</p>
<p>László bácsi elnevette magát.</p>
<p>– Hamarabb hiszem, hogy arra a szegfűbokrétára példálózott, a
mit a kalpagja mellé tűzött: az az amulét.</p>
<p>Erre a szóra Ilonka elszaladt és nem is jött elő többet.</p>
<p>– No hát kegyelmed nem jő be hozzánk egy pohár borra? mondá a
nagyasszony öreg rokonának.</p>
<p>– Főbe is lövetne azonnal Ocskay, ha megtudná, hogy a kupához
nyultam, a míg ez a vár be nincs véve. Isten áldja kegyelmeteket,
asszonyhugom.</p>
<p>– No, én csak nem nézem ezt a szörnyű dolgot testi szemeimmel,
mondá a nagyasszony, búcsút véve a tovavágtató rokontól, s miután a
szakácsoknak kiadá a rendeletet, bevonult belső palotájába s ott
elővéve a Szikszayt, kikeresé belőle a «csatában levő kedvesekért»
való imádságot s annak neki feküvék nagy ájtatossággal.</p>
<p>Ilonka pedig felment a toronyba s onnan nézett az álomkép
után.</p>
<p>Igazán álomképnek lehetett azt neveznie, mert elevenen sohasem
látott még ilyet. Várostromot egész közelségről.</p>
<p>Léva vára egy kis dombtetőn fekszik (mai napság már igazán
fekszik: akkor még állt), alig távolabb egy ágyulövésnél a
Tisza-kastélytól. Akkor is a régi módi becsületes ágyúkat kell
hozzáérteni, a miknek a golyóbisai nem voltak olyan kegyetlenek,
mint a mostaniak, a mik, a hová <span class="pagenum"><a name=
"Page_40" id="Page_40">-40-</a></span> leesnek, ott mérgükben
rögtön szétpukkannak, hanem vidám, jókedvű golyóbisok voltak, a mik
tovább ugráltak, tánczoltak a földön, s kikerülték az útjokban álló
embert; annálfogva ekkora közelségből minden aggodalom nélkül
lehetett a kastély tornyából nézegetni, hogyan közelednek a veres
zászlós csapatok a piros csákós-süvegekkel a vár sánczaihoz; még a
hidfőt is ki lehetett venni a kapubejárattal, sőt a perspektivával
akár a lőrések mögött leskelődő labanczok fejeit is megszámlálhatta
az ember. Azt a vezéri alakot pedig a fehérmedve kaczagányáról,
skarlát dolmányáról, fehér paripájáról el sem veszthette az ember a
szemei elől.</p>
<p>«Én Istenem! fohászkodék magában Ilonka, ha az én szegény Gábor
bátyámra egyetlenegy pisztolyt sütöttek el, s az is halálra
találta, hát még ezt mi éri, ha azokkal a nagy ágyúkkal
czélbaveszik, ha az a sok száz puska mind ellene fordul? Ki
védelmezi meg?»</p>
<p>Aztán elővette a nagy lélekmardosás. Visszaemlékezett rá, hogy
azon a napon, a melyen a bátyját megölték, ő lakodalomba volt híva
anyjostul, ott mulattak reggelig; mind a ketten elmulasztották azon
az éjszakán, szokás szerint, imádkozni távollevő kedvesükért. Azon
az egy napon nem vette azt körül sem az anya, sem a testvér imája,
mint valami bűbáj, azért esett meg rajta a nagy veszedelem.</p>
<p>A mit akkor elmulasztottak, helyrepótolták most mind a
ketten.</p>
<p>Egyszer csak megdördültek a várfalakról az ágyúk, olyan nagyot
szólva, hogy a kastély ablakai mind megzörrentek bele. S azután
egyszerre ropogni kezdett a puskatűz a bástyákról, mint a kerepelő,
olyan sűrűn. De a szemmel kisért alak meg sem ingott a lován: a
kalpagjával köszönté vissza a várbelieket s aztán maga előre
vágtatott egy dombra, maga után vonszoltatva az ágyúkat, a mikkel
nemsokára ő lövette vissza a vár egyik tornyát. Ilonka jól
láthatta, hogy porlanak előtte, mögötte <span class=
"pagenum"><a name="Page_41" id="Page_41">-41-</a></span> a lecsapó
ellenséges ágyutekék. Jaj, ha jobban találnak czélozni! Bárcsak az
Isten lágyítaná meg a várbeliek szivét, hogy adnák meg magukat!</p>
<p>A tizedik lövésre – meg lett hallgatva a félelmes szivek
imádsága. Az ellenség csak kitűzte a fehér zászlót a lövetett
torony ablakába, mire rögtön megszünt az ágyuzás, s a
kurucz-táborból idáig hangzott fel a nagy vivát-kiáltás; a vezéri
kar vágtatva indult meg, élén az ezredeskapitánynyal, a várkapu
felé. De hátha ez csak gonosz kelepcze? Hátha csak oda akarják őket
csalogatni, s akkor fürtgolyókkal, szeges zsákokkal lőnek egyszerre
közéjük?</p>
<p>Ez volt a nagy szívdobogás! A mi onnantól kezdődött, a hol a
vezér hős bevágtat a hidon át a nyitott várkapun, egész odáig, a
hol ismét megjelen a bástyatetőn, lóháton, kezében a diadalmas
zászlót lobogtatva! A vár be van véve. Az a kis kupicza, a mit ebéd
előtt még pro appetitorio ki kellett üríteni.</p>
<p>Maradhat e szív egy ilyen álomlátás után kigyulladatlan?</p>
<p>A hányszor meglebegtette a diadalmas hős azt a vörös zászlót a
vár fokán, annyiszor lebegtette felé fehér kendőjét a leány onnan a
kastély toronyablakából: csak akkor vette észre magát, hogy minő
veszedelmes dolgot cselekszik, mikor a kastély maga is megzendült a
nagy «victoria»-kiáltástól; akkor vette észre, hogy nem maga van a
háznál. Természetes, hogy az egész házi nép mind az ostromot nézte:
ki az ablakból, ki a háztetőről. Jó szerencse, ha minden étel
kozmát nem kap ma; a konyhán egyedül maradt Furóné asszonyom. De
még azt is elviszi magával Ilonka, le a kertbe, virágokat szedni,
koszorút kötözni, a mivel azt a karszéket fogják feldiszítni, a min
a mai nap hőse az asztalnál ülend. S ahhoz jól ki kell válogatni a
virágokat, mert a virágoknak jelentősége van; más az, a mit az
ember a szivesen látott vendég számára szed; meg más, a mit az
olyannak ád, a kit jobb szeret, ha nem lát. Furóné asszonyom ennek
nagy tudósa, minden virágnak tudja az értelmét: ez biztat, ez
emlékeztet, <span class="pagenum"><a name="Page_42" id=
"Page_42">-42-</a></span> ez reménységet ád, ez nefelejts, emez meg
égő szerelem. Az utóbbiakat kimustrálta Ilonka a koszorúból. Ejh,
nem illik az! «Engemszagolj», «nenyuljhozzám», «élek-é-halok-é»
inkább beválnak. Mire a nagy karszék meg lesz koszorúzva, már
akkorra vissza is térnek a várvívók nagy diadalmas zenével. Mikor
Ilonka ismét kinéz az ablakon, azt látja, hogy a vár és kastély
közötti mezőn már fel is vannak állítva a sátorok, egész
utczaszámra s a kitűzött zászlók mutatják, melyik ezred tanyáz itt,
meg amott.</p>
<p>A nagyaszonynak, ha száz keze volna is, mind tele volna most
dologgal; alig ér rá, hogy az izzadtságot letörülje az arczáról,
mikor már a várt vendégek érkeznek.</p>
<p>Ilonkának azonban egy dologtól dobogott különösen a szive.
Megtörtént hát, hogy bevették Léva várát. Elfoglalta az az ember, a
kinek azért adatott a kezébe a pallos, hogy boszut álljon azokért,
a kiket megölettek. Vajjon megteszi-e, a mit annyiszor hallott az
anyjától, «bárcsak idehoznák valamennyit, s itt az én házam
küszöbén vágnák le a fejeiket, s raknák egy garmadába!» A gyermekek
el szoktak hinni mindent szórul-szóra, a mit az anyjuktól hallanak.
Azt pedig mindenkitől hallotta Ilonka, hogy ez a kegyetlen ember a
legelső csatájában egy egész ezredét a labanczoknak leölette az
utolsó emberig. Megteheti most, hogy teljesíti, a mit az anyja
annyiszor emlegetett; hiszen mind a kezébe estek, s talán épen
azok, a kik szegény Kovách Istvánt (Isten nyugosztalja!), úgy
összevagdalták lakodalma napján. Nagyon szerette volna, ha azt nem
tenné meg.</p>
<p>– De ugyan gyere már! Hol mélázol annyit? Hiszen nem lőnek már!
zsörtölődött a nagyasszony, leányát keresve; aztán lementek együtt
a tornáczba, oda várták az érkező urakat, a kik számra valami
harminczan, a mint az udvarra beértek, mind leszálltak a lovaikról,
s a míg csatlósaik a lovaikat elvezették, ők maguk a zsákmányul
<span class="pagenum"><a name="Page_43" id=
"Page_43">-43-</a></span> ejtett ellenséges zászlókat a tornácz
mellvédjéhez tüzögették fel.</p>
<p>Ocskay az udvar közepén parancsokat osztott, addig nem is
üdvözlé a hölgyeket. A lévai biró állt előtte, levett kalappal.</p>
<p>– Kegyelmed, biró uram, rögtön két tulkot vágasson, s háromszáz
kenyeret küldjön fel a várba az ottmaradtaknak. Fizeti az árát a
számadó-tisztem.</p>
<p>– Nem kivánunk érte semmit.</p>
<p>– Mi pedig nem élünk ingyennel. Nem vagyunk zsebrákhad. Fizetünk
pengővel, nem is kongóval. Semmi szó! Egy óra mulva halljam, hogy
ebédre dobolnak!</p>
<p>A nagyasszony szükségesnek látta beleszólni a dologba.</p>
<p>– De már édes vitézlő öcsémuram, addig, a míglen itt vannak, én
hadd lássam el a csapatját minden szükségessel. A mit a hazámtól
birok, hadd adjam a hazámnak vissza, s nekem csak nem fizet azért
se pengővel, se kongóval.</p>
<p>– Köszönöm szivesen, édes asszonynéném, el is fogadom örömmel, a
mit az én hiveimnek felajánlott, hanem elébb a foglyok ellátásáról
kell gondoskodnom.</p>
<p>– Micsoda? A labanczokéról! Átkozott rablók! Nem várhatnak a
maguk sorára? Ők az elsők? Köszönjék meg, hogy mind le nem vágták
őket!</p>
<p>– A míg ellentáll a labancz, addig vágjuk, mint a paréjt, szólt
Ocskay László szelid mosolygással; de a mint megadja magát, akkor
nem ellenség többé, hanem vendégünk. Nálam legelső az étkezésnél a
fogolynép, aztán jön a magam hada, utoljára ül le az asztalhoz a
tisztikar, ott is magam vagyok az utolsó, a kihez a tál kerül.</p>
<p>Hallotta ezt Ilonka, s ha eddig csak bámulta Ocskayt, ezért az
egy szóért oh de megszerette!</p>
<p>Mikor aztán a fogolynépről gondoskodva lett, akkor Ocskay is
felment a tornáczba s ott sorban bemutogatta a kiséretéhez tartozó
hősöket. «Ez itt Ebeczky Ádám, ez Berthóty, ez Balogh István, ez
Somogyi Ferencz, ez <span class="pagenum"><a name="Page_44" id=
"Page_44">-44-</a></span> Andrássy Mihály (mind nagy nevek később),
Tormássy Lászlót ismeri kegyelmed.»</p>
<p>Legjobban megcsodálta a vendég urak között a nagyasszony
Andrássy Mihályt. Furcsa is volt az: egy magyar dalia, fehérbarát
csuhában, csakhogy a corda helyett széles öv van kötve a derekára s
arról nem az olvasó, hanem a rezes kard csügg alá.</p>
<p>– Hát ez mért van barátruhában? kérdi a nagyasszony.</p>
<p>– Azért, mert ő barát. Úgy szökött meg a klastromból, hogy
közöttünk hadakozzék. Ő vezeti a «tatár-csapatomat». Azok azt
hiszik, hogy dervis, tűzbe-vízbe mennek utána.</p>
<p>– Csodálatos időket élünk, mondá a nagyasszony, s beinvitálá a
vitéz urakat a külső palotába, a hol az ebédet megelőző kolláczió
volt fölterítve. Az asztal közepén egy nagy ezüst-medencze, tele
finom otthon főtt meggyvízzel, a miből merítő kanállal töltögetik
ki apró kupiczákba az étvágyingerlő italt.</p>
<p>– Én azonban mindenekelőtt egy pohár vizet kérek, szólt Ocskay
László. Maga sietett azt neki elhozni Ilonka; gyönyörű velenczei
kristályban a legfrissebb forrásvizet. Mosolygott is azon erősen
Ocskay, mert nem ő neki magának kellett az a friss víz, hanem annak
a szegfűbokrétának, a mi a kalpagja mellett megjárta az ütközetet
és a várvívást. «El is hervadtak szegények.» Azt a bokrétát tette
bele a pohárba. Az jutott eszébe a nagy diadalom közben. A miért
aztán a leányka orczája még jobban lángba borult.</p>
<p>– Látod, hogy megbecsülik a te bokrétádat, segített neki a
nagyasszony szemérmetes zavarát növelni. El is tünt onnan
nagyhamar, s az egész lakoma alatt csak nagy imádságra lehetett a
terembe becsalogatni.</p>
<p>Mert a hajdani magyar úri házaknál a hajadon leány nem foglalt
helyet az asztalnál. Legföljebb a vendégség vége felé ült oda vagy
az anyja, vagy ifju bátyja, vagy egy éltes rokona háta mögé, s ott
is csak a körme közül nyalánkoskodott, <span class=
"pagenum"><a name="Page_45" id="Page_45">-45-</a></span> addig
pedig ügyelt a konyhára és a tányérváltásra, meg a felszolgáló
cselédekre, hogy semmiben hiba, fogyatkozás ne legyen.</p>
<p>Az asztalhoz való leülésnél aztán egy kis vita támadt, hogy ki
foglalja el az első helyet? azt a karszéket, a mit Ilonka
megkoszorúzott.</p>
<p>– Ez a vendég helye. Nálam a vendég az első az asztalnál.</p>
<p>– Én pedig a háziasszonyt tartom az elsőnek. Nekem azt mondták,
hogy én e házat tekintsem úgy, mintha itthon volnék. A háziúr pedig
mindig az asztal végén szokott ülni, nem az első helyen, hanem az
utolsón.</p>
<p>– De ez a szék annak a számára van megkoszorúzva, a ki a
korponai ütközetet megnyerte; ebbe én csak nem ülök bele.</p>
<p>– Akkor meg épen asszonynénémet illeti meg ez a szék, mert a
korponai ütközetet bizony kegyelmed nyerte meg. Egész nap nem
evett, nem ivott a hadam, ki voltunk fáradva. Hej, ha most egy ital
bort küldene ide a tündér! sóhajtottunk egymás után. S erre mintha
a «terülj meg abrosz!» volna a kezünkben, egyszerre csak
megérkeznek asszonynéném társzekerei az eleséggel, meg a gönczi
hordókkal, a miket elénk küldött; s megfordult az egész ütközet
sorsa: nagyot ivott a hajduság s danolva vette be a sánczot. Bizony
kegyelmed nyerte azt meg, hát csak foglalja el a győztes
helyét.</p>
<p>A nagyasszonynak akarva nem akarva el kellett foglalnia a
præsidiumot, míg Ocskay az asztal ellenkező végén telepedett le, a
miből ránézve az az előny támadt, hogy az ablakvilágossággal
szemben maradt s az arczának minden kifejezését meg lehetett
figyelni.</p>
<p>Volt, a ki nagyon ügyelt ezekre a vonásokra. Ilonka, a hányszor
az anyja háta mögé lopózhatott egyet-mást kérdezősködés ürügye
alatt, lopva mindig az ő arczát vizsgálta. A természet oltotta a
leányszivekbe ezt az ösztönt, hogy kiváncsiak legyenek azt a
férfit, a ki őket érdekli, olyankor <span class="pagenum"><a name=
"Page_46" id="Page_46">-46-</a></span> megfigyelni, a mikor az
iszik. A bor olyan, mint a mikroskopium: százszoros mértékben
mutogatja fel azokat az indulatokat, a mik a férfijellem
fundamentumát képezik, a jót épen úgy, mint a rosszat. Sokszor
megesett már, hogy olyankor szeretett meg egy nő egy férfit, a
mikor ittasnak látta.</p>
<p>Ocskayra az első poharak még alig hatottak. Nagy győző volt –
még a kancsók között is. Később valami mélázó búskomorságot keltett
fel nála a bor, a min csak néha czikázott át egy-egy tréfás ötlet
villámszikrája.</p>
<p>Közepe táján járt még az ebéd, a midőn megérkezék a fejedelem
stafétája a tokaji táborból mindenféle levelekkel.</p>
<p>Ocskay László az iródeákjának, Tallósy Benjaminnak nyujtá át
azokat elolvasás végett. Azok részben eredetiek, részben másolatai
voltak a harcztér külömböző pontjairól a főhadiszállásra beküldött
tudósításoknak, a mik a fejedelem által az egyes alvezérekkel maguk
miheztartása végett közöltettek.</p>
<p>A nagyasszony el akarta hagyni az asztalt, azt mondván, hogy
ezek már tábori titkok, a miket nem szabad idegen füleknek
meghallani, de Ocskay megmarasztá, hogy csak vegyen részt bennük; a
kik hűségesek az ügyhöz, azok előtt nincsen titok.</p>
<p>Voltak azok között örvendetes és kevésbbé kivánatos tudósítások
vegyest; Benjamin diáknak volt annyi emberségtudása, hogy a rossz
híreket olyan alant hangon olvasá, hogy a szomszédjai se hallják,
ellenben a diadalhíreket annál magasabb stentorral bocsátá közre, a
miknek a végén aztán volt nagy vivátozás és
pohárösszecsördülés.</p>
<p>«Borbély Balázs megvette ostrommal Szolnok várát!»</p>
<p>(Ah! A rongyos-gárda egyik vezetője!)</p>
<p>«Deák Ferencz Halasnál szétverte a félelmetes Kyba rácz ezredes
táborát, magát a vezért is megölte.»</p>
<p>Iszonyú örömzaj! Ez a Kyba volt a réme, pusztítója a magyar
alföldnek. Sok nagy város keserű füstje szállt <span class=
"pagenum"><a name="Page_47" id="Page_47">-47-</a></span> ellene
panaszra az égbe. Végre megkapta gonosztetteinek zsoldját!</p>
<p>«A hatalmas labanczpárti Sennyey István áttért a fejedelemhez,
nagy tapasztalásával segíti az ügyet; maga vezeti Szatmár
ostromát.»</p>
<p>Ez is kapott egy hatalmas vivátot.</p>
<p>De legnagyobb riadalt keltett az a levél, a miben tudatják, hogy
a hatalmas szatmári főispán, a császári generális, Károlyi Sándor,
sógorával Andrássy Györgygyel együtt, haraggal jött vissza Bécsből,
otthagyta a labancztábort s Bercsényihez csatlakozott: együtt
vívják Tokaj várát. A fejedelem is megérkezett, Károlyi, Andrássy
hűséget esküdtek, tábornokokká lettek alatta.</p>
<p>A nagyasszony mindenik jó hirnél jobb meg jobb borait hordatta
fel a pinczéből; utoljára már azokra a pókhálóbelepte átalagokra
került a sor, a mik a mult században járt üstökös-csillag tüzét
szítták magukba. A nagyasszony nem ivott azokból, mégis ittasabb
volt valamennyi vendégénél, attól a sok diadalhírtől.</p>
<p>Most jön egy levél a fejedelem saját keze irásával. Ennek a
pecsétje felnyitásához már kegyelettel kell nyulni: a nagyasszony
az övéről ezüstlánczon lecsüggő ollóját nyujtja e szolgálatra, s
Ilonka kisasszonyt is odahivják, hogy hadd lássa meg ő is, milyen
irása van a fejedelemnek? Nagy kiváncsian támaszkodik az anyja
vállára.</p>
<p>– Hanem ehhez elébb ezt a régi átalagot nyissuk fel!</p>
<p>A míg a levél fel lett nyitva, az átalag is ki lett dugaszolva,
s a poharak tele töltve. Szokásuk az uraknak, hogy az eléjük
töltött bort előbb szürcsölve megkóstolják. Valamennyien úgy
találták, hogy az a bor keserű. A régiségtől az.</p>
<p>No hanem a levél, az még keserűbb volt. Abban a fejedelem
kegyetlenül megmosdatja az egész felvidéken táborozó alvezéreknek a
fejeit: csak confusiót csinálnak, fejetlenül dolgoznak előre-hátra,
zsarolásaikkal, disciplina nem tartásával elriasztják a föld népét,
kihagyják az <span class="pagenum"><a name="Page_48" id=
"Page_48">-48-</a></span> ellenséget a kezeik közül osonni, mikor
már fogva volna; egymás között veszekednek, a parancsszót nem
fogadják… etcætera, etcætera. Akármilyen lassú hangon igyekezett is
Benjamin diák azt a pirongatoriumot lemorzsolni, meg kellett azt
hallani mindenkinek, mert olyan csendesség támadt, hogy a zsebórák
ketyegését is ki lehetett venni. No ezért ugyan érdemes volt még
Ilonka kisasszonyt is beczitálni, hogy hallgassa meg.</p>
<p>Ilonka az egész levél-olvasás alatt Ocskaynak az arczvonásait
nézte. Meg sem rándultak azok. Még csak a szemöldöke sem húzódott
össze, csak a szemei égtek tűzben-lángban.</p>
<p>Ámde most egyszerre magasra emelé a hangját Benjamin diák s
olvasá a következőt:</p>
<p>«Egyedül Ocskay László volt az, a ki megnyerte a
becsületet.»</p>
<p>Ennél a szónál azt látta Ilonka, hogy a hős szemeiből egyszerre
két nehéz könycsepp gördül végig az orczáján.</p>
<p>Ah! mi a sivatagban epedőnek a szomja a forrás után! mi a
kínzott rabszolgának a szomja a vér után! mind nem olyan pokolégés
az, mint a ki ezt a szót szomjazza: «becsület!»</p>
<p>Egyedül ő tartotta meg a becsületet!</p>
<p>Ha a Duna-Tisza közét neki adta volna donatióba, nem tette volna
olyan boldoggá a fejedelem, mint ezzel az egy szóval.</p>
<p>Ocskay felemelte a poharát, de nem tudott szólni. Azért
elértették azt mind a társai s felugrálva helyeikről, háromszor
kiáltának harsányul vivátot a fejedelemre. S kiitták utána a
poharaikat a körömpróbáig. Dehogy volt az a bor keserű!</p>
<p>Ilonka a szentek glóriáját látta Ocskay feje körül
derengeni.</p>
<p>Jaj de szép a férfiarcz olyankor, a mikor ez a dicsfény ragyogja
körül: «becsület». <span class="pagenum"><a name="Page_49" id=
"Page_49">-49-</a></span></p>
<h2>A MEGBABONÁZOTT MALACZFEJ.</h2>
<p>Talán nagyon is érzékenyen végződött volna ez a mai lakoma, ha
valami közbe nem jön, a mi a kedélyeket megint derültebb hangulatba
hozza. Az ordináncz jött jelenteni a vezérnek, hogy idekinn van és
bebocsáttatást kér a lévai vár volt labancz-parancsnoka, ki is Sós
Márton kapitány uram salvus conductusával jött idáig.</p>
<p>Ocskay átvette a salvus conductust s átfutott rajta.</p>
<p>– Ecce a labancz-kapitány át akar térni hozzánk egész
csapatjával.</p>
<p>– Miféle nemzet? kérdezé Tormássy László.</p>
<p>– Cseh biz az, Isten bűnül ne vegye neki. Szorítsunk neki helyet
az asztalnál, urak. Ez tudom, hogy még nem ebédelt. Vezesd ide!</p>
<p>A labancz-kapitány belépett az étterembe, s nagy karimás tollas
kalapjával, gavallér módjára, üdvözlé a házi úrnőket, azután meg
katonásan az urakat. Az akkori dragonyosok egyenruhája volt rajta;
széles felhajtott ujjú wammsz veres melltakaróval, bő plundra,
szétálló tölcséres csizmaszár, felkötött sarkantyuval; az arcza
egészen olasz jellegű volt, mintha soha Csehországot se látta
volna, éles arczéllel, egyenes orral, kerek szemöldökökkel; szemei
oly sűrű ránczok közé szorítva, mintha mindig nevetésre állnának; a
miknek aztán a szája is szekundál, a két szeglete örökösen felfelé
levén huzódva, s ezáltal valami kényszeredett nyájasságot fejezve
ki, bajusza hegyesen fölfelé, kecskeszakálla merészen előre
szoktatva. Kiegészíti az alakot a hosszú csigákba fodorított
allonge paróka, a mi akkori idők szerint a civilisátió divatja
vala.</p>
<p>Egészen idegen accentussal ugyan, de magyarul beszélt a
kapitány. Régóta itt fekhetett már az országban, megtanulhatta a
nyelvet.</p>
<p>– Alázatos szolgájuk az uraknak. (Ez is elárulja, hogy
<span class="pagenum"><a name="Page_50" id=
"Page_50">-50-</a></span> idegen; még akkoriban nálunk így nem
köszöntöttek: «szolga! alázatos!»)</p>
<p>– Hozott Isten, bajtárs, fogadá Ocskay. Azt hallom, hivünk
akarsz lenni. Ha így van, ülj közénk s végy részt a
lakománkban.</p>
<p>– Hát bizony, nem is vagyok bolond, szól nevetve a kapitány,
hogy ott maradjak paprikában főtt bivalyhust enni, mikor itt pompás
lakomában részesülhetek…</p>
<p>(Ez jól indokolja a zászlócserélést, egy jó lakoma
kedveért!)</p>
<p>– A nevem Scharada Nepomuk.</p>
<p>– Micsoda? kiálta fel, billikomát lecsapva az asztalra, Tormássy
László. De ilyen névvel ugyan én mellém le nem ülsz! S újra
visszahúzta székét a helyére. Elébb keresztelkedjél ki
magyarnak!</p>
<p>– Úgy van! úgy van! kiabálának egyszerre többen. Ki kell elébb
keresztelkednie. A nevetés mutatta, hogy ez félig tréfa.</p>
<p>A kapitány fideliter viszhangozá a nevetést.</p>
<p>– Hát én azt sem bánom. Legyen a nevem ezentúl «Sárady». Ez csak
jó magyar hangzású név. Azt sem bánom, ha megkeresztelnek, csak
igazhitű keresztyén római katholikus pap legyen hozzá, meg jó
keresztanya, aztán a paszitában magam is résztvehessek.</p>
<p>– Meglesz mind, atyafi, mondá Tormássy. Itt a pap (Andrássy
Mihályra mutatott), a keresztapa lesz Ocskay; keresztanyának meg,
minthogy pápistára van szükség, itt lesz Furóné asszonyom. Azonnal
behívjuk. Aztán jön a paszita.</p>
<p>A kapitány ráállt a tréfára. A nagyasszonynak is bele kellett
egyezni. Furóné asszonyommal komolyan elhitették, hogy mikor egy
labancz kuruczczá akar áttérni, hát annak elébb, mint a töröknek,
ki kell keresztelkednie, s ezt nézve, elvállalta a
keresztanyaságot. Egy kis asztalt hoztak elő hevenyében, leterítve
hímzett szőnyeggel, arra kitették a nagy ezüst medenczét, az ezüst
korsóval; <span class="pagenum"><a name="Page_51" id=
"Page_51">-51-</a></span> Andrássy Mihálynak felnyomták a fejére a
négyszegletű papsüveget, Furóné asszonyom is feltette a táritoppos
fejkötőjét, a miben olyan volt, a mint a kalendáriumban a napot
ábrázolják; hogy hát már most ők majd megkeresztelik az áttérő
labanczot. Addig pedig felhozták az asztalra a jó töltött
káposztát, hogy a kedvét még inkább felfokozzák.</p>
<p>Ment ez a mulatság rendén, egész odáig, a míg a barát a maga
breviariumából olvasva a keresztelés formuláréját, odáig nem
jutott, hogy a keresztszülőktől azt kérdezze:</p>
<p>«Contradicisne diabolo, et omnibus eius insidiis?» (Ellent
mondasz-e az ördögnek és minden ő incselkedéseinek?)</p>
<p>De mielőtt a keresztszülők erre megfelelhettek volna, egy
vékony, kisértetes hang megszólalt onnan felülről, mintha csak a
függő lámpásból sipákolt volna: «non contradicas!» (ne mondj
ellent.)</p>
<p>Mindenki bámulva tekinte föl a függő lámpásra. Legfurcsább
ijedelem látszott a baptisandusnak az ábrázatján, annak a szája is
tátva maradt, úgy elbámult. Egy percz mulva egy másik hang, olyan,
mintha valaki az orrán keresztül nyefegne, elkezde magából a
keresztelő kancsóból kifelé gágogni:</p>
<p>«Non contradicito!»</p>
<p>Ujabb, még nagyobb elhüledezés!</p>
<p>Utoljára egy mély bassus hang a keresztelő-asztalka alatt zúgott
fel rémletesen:</p>
<p>«Nemo mihi contradicat!» (Senki nekem ellent ne mondjon.)</p>
<p>De már ezt meg kell fogni!</p>
<p>Egyszerre mind a hárman: a barát is, a keresztanya is, meg a
kapitány is az asztal alá dugták a fejeiket, hogy megfogják az
ördögöt, s ime, midőn újra előkerülének az asztal-függöny alul, a
barát fején volt Furóné asszonyom táritoppos főkötője, a
négyszegletű papsüveg volt a kapitány <span class=
"pagenum"><a name="Page_52" id="Page_52">-52-</a></span> tarkóján,
s Furóné asszonynak a fején lobogott a kapitány allonge-parókája.
Az ördög elcserélte a fejeiket mind a háromnak!</p>
<p>Az egész társaság hangos hahotával vette fel a házat erre a
szemfényvesztési tréfára.</p>
<p>– Diabolus te baptiset! kiálta a barát, hozzávágva a neophitához
a breviariumát. S volt nagy gaudium, a míg kiki a maga fejét
visszacserélgette.</p>
<p>Csak Ocskay nem nevetett ezen.</p>
<p>– Hagyjátok abba! szólt parancshangon. Nem szeretem, ha a vallás
dolgaiból tréfát űznek. Tiszteljük egymás czeremoniáit; ebben
egyeztünk meg. Ezt látjátok a fejedelem medaillonjára verve. Add a
kezedet, bajtárs. Vitézek közt a kézcsapás egyértékű az esküvel.
Nálunk Sárady lesz a neved. Ha győzünk, nemessé teszünk,
prædicatumot kapsz.</p>
<p>– Hanem aztán majd ne olyan hűséggel szolgálj a mi zászlónk
alatt, mint az elhagyott alatt! veté utána Tormássy.</p>
<p>– Fogadom, hogy nem olyan hűséggel fogom szolgálni az új
zászlómat, mint a régit, mondá a kapitány s olyan különösen
mosolygott hozzá.</p>
<p>– Akkor hát mellém ülhetsz, mondá Tormássy, s odább rukkoltatta
a székét; hanem mindenekelőtt add át a vár kulcsát, mert oda
engemet nevezett ki a vezér jövendő várparancsnoknak.</p>
<p>– Itt hordom magammal, szólt a kapitány, kihúzva zsebéből az
aranyozott várkulcsot s odaszorítá azt két kézzel Tormássy kezébe,
s ég felé forgatta a két szemét, a mikor azt mondá: őrizze
kegyelmed nagyobb szerencsével, mint én őriztem.</p>
<p>– Fogadom Jupiterre, hogy tőlem csak az életemmel együtt veszi
ezt el valaki. De ni! Mi a ménkő?</p>
<p>Hát a mint szétnyitotta a markát Tormássy László, a
nagyasszonynak a czifra ollója volt a tenyerében, nem más.
<span class="pagenum"><a name="Page_53" id=
"Page_53">-53-</a></span></p>
<p>– Az én ollóm! kiáltá a nagyasszony megrettenve; hogy kerül a
kegyelmed kezébe az én ollóm?</p>
<p>– De hogy kerül a kegyelmed lánczára az én várkulcsom? kérdezé
Tormássy. A mi felett megint a nagyasszony förmedt fel
csodájában.</p>
<p>– Ugyan engedjük már ebédhez ülni a kapitányt, mondá Ocskay,
mert bizony még hátrafelé fordítja a fejeinket.</p>
<p>A kapitány azonban a töltött-káposztás tál előtt is megmutatta,
hogy tud valamit. A töltelékeket csak úgy tüntette el egymásután,
mintha ott sem lettek volna. S utoljára elnyelte magát a kést, meg
a villát, a mikkel evett. Keresték azt mindenütt nála, de nem volt
sehol.</p>
<p>A kapitány oly kedélyesen kaczagott e tréfák mellé, mint egy
gyermek. Az egész társaság kedélyét kiforgatta a sarkaiból. Azok az
eddigelé oly komoly, érzékenységre hajlandó, pathosteljes
szónoklatok, a mik a magyar férfitársaságot annyira jellemzik,
ennek az egy kaukler idegennek a bohóskodásaira egészen
elenyésztek; a hősökből, a kik a haza sorsán búsulnak és
lelkesülnek, pajkos diáktársaság lett, melynek kedve telik benne,
ha egy czimborára talált, a ki tréfát hágy magával űzni. Még a
nagyasszony is szeretett a bohó vendég úrral komázni. Csak Ilonka
nem mulatott rajta, s jól esett a lelkének, hogy lát egy másik
arczot is, mely az egész hahota alatt alig vonul el egy mosolyra.
Ocskaynak se tetszik e tréfa.</p>
<p>– No te, ördögökkel egy idős! mondá a nagyasszony a kapitánynak.
Ha énnekem elő nem adod az én szép gyöngyháznyelű késemet, a mit
elnyeltél, én nem adatok másikat; pedig itt hozzák a sült malaczot
egészben, majd meglátom, hogy kezded ki?</p>
<p>A kapitány e szóra elkomolyodott, s a mint a szép pirosra sütött
malaczot az egész tráncsértállal együtt eléje tették,
összekulcsolta a kezeit s kétségbeesetten tekinte a nagyasszonyra.
<span class="pagenum"><a name="Page_54" id=
"Page_54">-54-</a></span></p>
<p>– Kegyelmes nagyasszonyom! Hát mivel érdemlettem én azt, hogy én
nékem egy eleven malaczot kell felennem?</p>
<p>– Eleven malaczot? Te! Hiszen most húzták le a nyársról.</p>
<p>A sült malacz elkezdett erre csendesen röfögni: «oi oi,
röf!»</p>
<p>A nagyasszony összecsapta a két kezét: «de már ez nincs Isten
hirével.»</p>
<p>A sült malacz pedig nem hogy abbahagyta volna, sőt inkább
visítani kezdett, mint a malacz szokott, ha este az emséje után fut
haza a legelőről. Úgy czifrázta, hogy az csupa nevetni való
volt.</p>
<p>A kapitány úgy mórikált, mintha dühösködnék e felett s egyszer
csak a két kezében volt az eltünt és hiába keresett kés, villa;
senki se látta, honnan került elő, s azzal egy pillanat alatt
levágta a sült malacznak a fejét.</p>
<p>És ekkor a levágott malaczfő a következő szemrehányó szavakra
fakadt:</p>
<p>– Oh Muki, Muki! Mért tetted ezt velem?</p>
<p>A kapitány nagyot sóhajtott és elszomorodva forgatá a szemeit
felfelé.</p>
<p>– No lássa, nagyasszonyom. Ebben a malaczban az én öcsémnek a
lelke lakik, a ki a Morvába fulladt szegény tavaly.</p>
<p>– Ne mondj ilyet!</p>
<p>– Ráismerek a hangjáról. Szólj, oh szerencsétlen! miért húzott
tégedet nyársra a kegyetlen szakács?</p>
<p>A malaczfő felelt:</p>
<p>– Azért, mert megláttam, hogy a mustos pecsenyéhez való tokaji
bort megitta.</p>
<p>– Ördöngösség! Boszorkányság! kiálta valaki odahátul. Az
bizonyosan a szakács volt. Az egész cselédség betódult már a nagy
komédialátásra onnan kívülről.</p>
<p>– Hát te boldogtalan! folytatá a kapitány, mért öntözött téged
Furóné asszonyom forró zsirral a tűz mellett? <span class=
"pagenum"><a name="Page_55" id="Page_55">-55-</a></span></p>
<p>A malaczfő válaszolt:</p>
<p>– Azért, mert megláttam, hogy eldugott a zsebébe egy félfont
mazsolaszőlőt.</p>
<p>– Jaj! a pokolravaló! Nem igaz! Nem is volt több hat szemnél az
egész! sikoltozott Furóné asszonyom.</p>
<p>De még aztán sorbavette a veszedelmes malaczfő az egész úri
társaságot s kinek-kinek olyan titkait vallotta ki, a mikről
eddigelé még senki sem tudott.</p>
<p>Végre megsokallta az exorcisatiót páter Andrássy Mihály, a kinek
kolostori életéből igen kényes adatokat kezdett a malaczfő
előhozogatni, s hogy megakaszsza a boszorkányos oraculumot, ezt a
kérdést intézé hozzá:</p>
<p>– No te, malaczfő, hát ha olyan tudós vagy, mondd meg, lesz-e
valaha olyan halandó, a ki Ocskay László uramat diadalútjában
feltartóztatja és legyőzi?</p>
<p>A malaczfő felelt:</p>
<p>– Lesz!</p>
<p>– Ki lesz az? Mely ütközetben?</p>
<p>A malaczfő felelt:</p>
<p>– Szép asszony lesz. Lakodalomban.</p>
<p>Nagy taps következett rá.</p>
<p>– Mi lesz a neve a menyasszonyának??? ostromlák egyszerre a
malaczfőt minden oldalról.</p>
<p>A malaczfő goromba lett.</p>
<p>– Eb kérdi!</p>
<p>– Hajadon lesz-e, vagy özvegyasszony? Ezt tudakolták tőle
inkább.</p>
<p>A malaczfő rejtélyes lett.</p>
<p>– Hajadon is, meg özvegy is.</p>
<p>– Hogyan? Hát két felesége lesz?</p>
<p>– Csak egy.</p>
<p>Ki értse ezt?</p>
<p>Csak Ilonka halaványult el erre a szóra. Ő neki jutott eszébe,
hogy ő az, a ki leányfővel maradt és mégis özvegy.</p>
<p>Ocskay véget vetett a tréfának ezzel a szóval: hagyjátok
<span class="pagenum"><a name="Page_56" id=
"Page_56">-56-</a></span> abba az allotriákat urak! Te meg láss
hozzá a falatozáshoz, Bruder!</p>
<p>A kapitány azután kétfelé hasítá az elbűvölt malaczfejet, úgy
hogy az nem beszélhetett ki többé semmit.</p>
<p>– Kedves druszám! sugá oda Tormássy László Ocskaynak, nem
tetszik nekem ez az új szövetséges sehogy! A ki így tud a hasából
beszélni és esküdni, a ki ilyen szemfényvesztő módra tud
elchangeirozni kést-villát, zászlót és hűséget, félek én annak a
barátságától.</p>
<p>– Ügyelni fogok rá, mondá Ocskay.</p>
<p>Félbeszakítá e tréfás jelenetet valami sajátszerű tempóra
tartott dobverés künn a mezőn, a mire legelőször is a nagyasszony
figyelmezteté Ocskayt, hogy mi az?</p>
<p>– Magam is azt hallgatom, szólt Ocskay, ez azt jelenti, hogy a
haditörvényszék ül össze, rögtönitélni valami delinquens felett, a
ki a tábori regula ellen vétett.</p>
<p>– Jaj, csak ne végződjék halállal.</p>
<p>– Ez bizony mindennapi dolog.</p>
<p>– Tán csak nem lesz valami nagy eset?</p>
<p>– Majd kisül mindjárt a turpisság.</p>
<p>Ki is sült rövid időn. Az ordináncz jött jelenteni, hogy a veres
huszároktól van itt egy küldöttség, a sententiával.</p>
<p>– Előre tudtam, mondá Ocskay. Ezek csinálják a legtöbb
kontrabantot, mintha ördögök szálltak volna beléjük.</p>
<p>Azzal átvette a haditörvényszék irott itéletét.</p>
<p>– Mondom! Egy nap sem mulik el a nélkül. Pedig milyen szigorú
parancsot adtam ki, hogy senkitől egy tűt érőt el ne vegyenek. Egy
közvitéz egy lévai asszonytól ellopott egy malaczot.</p>
<p>– S ezért megbüntetik? ez már nagyon helyes! Mondá rá Tiszáné
nagyasszony. Biz a föld népét oltalmazni kell a katonaság ellen,
mert nem mind ilyen gavallér az.</p>
<p>A kurucz tisztek erre a jelentésre mind felkeltek az asztaltól s
felkötötték a kardjaikat. Azután a vezérrel <span class=
"pagenum"><a name="Page_57" id="Page_57">-57-</a></span> együtt
mind kimentek a tornáczra. Ott állt egy káplár, meg két közvitéz a
veres huszárok ezredéből. Lenn az udvaron pedig látható volt a
delinquens, a ki hajadon fővel, dolmányától megfosztva, hátrakötött
kezekkel állt egy csapat muskétástól körülvéve. Fiatal, daczos képű
legény volt. A napba nézett s nem pislogott tőle a szeme.</p>
<p>Ocskay előkérte a tintatartóját és tollát az iródiákjától s
aláirta az itéletet, aztán oda adta a hadbirónak felolvasás végett.
Parasztnép, asszonyok, cselédség, mind hallhatták.</p>
<p>A delinquens fejére halál volt mondva.</p>
<p>Tiszáné nagyasszony nem akarta elhinni, hogy ez nem tréfa.</p>
<p>– Uramöcsém! Ezredes úr! No ugy-e bár, hogy ez csak ijesztgetés?
Csak nem ölnek agyon egy embert egy malacz miá! Egy magyar embert!
Mikor úgy is kevesen vagyunk! Úgy is fogy a nemzetünk! Magunk is
pusztítsuk? Kő üsse meg azt a malaczot gazdástól együtt! Adok neki
egy emsét kilencz malaczával helyette. Csak nem teszik azt, hogy
egy embert megpuskázzanak miatta?</p>
<p>– Ez bizony szomorú kötelesség, szólt Ocskay. A legény jó vitéz
volt, gyámoltalan öreg anyja van otthon; de példát kell
szolgáltatni, különben felcsufoltatik minden hadi regula. Itten
csak egy mérték van: «ma neked, holnap nekem!»</p>
<p>– Hát hiszen, üsse part! verjenek rá huszonöt farmatringot, azt
megérdemli; de csak ne oltsák ki az életét.</p>
<p>– Nem mi teszszük: a törvény teszi. A haditörvényben csak egy
sanctio van: a halál.</p>
<p>– Rettenetes törvény! Bár soha fel ne találták volna.</p>
<p>A szabály szerinti dobütés hangzott, mire a három küldött közül
a káplár előlépve, egyik kezét a csákójához emelte, a másikkal
pedig egy akkor metszett topolyfa-vesszőt (mintegy singnyi hosszút)
nyujta át a vezérnek, e szavakat mondva hozzá: <span class=
"pagenum"><a name="Page_58" id="Page_58">-58-</a></span></p>
<p>– Pardon, gratia a szegény delinquensnek, vitéz ezredes kapitány
uram!</p>
<p>Háromszor kell ismételni ezt a kérést; ha a harmadiknál is azt
feleli rá a vezér, hogy Istennél a kegyelem, s aztán azt a rövid
vesszőt kettétöri s a földre dobja, akkor már «lőttek» a szegény
elitéltnek.</p>
<p>De mielőtt kettőbe roppanthatta volna Ocskay azt a vesszőt,
valaki megfogta gyöngén a kezét. – Ilonka volt az.</p>
<p>Hol vette ezt a nagy bátorságot, hogy egy olyan kegyetlen erős
kezet haláltcsináló munkájában megakaszszon?</p>
<p>– Ajándékozza én nekem kegyelmed azt a topolyfa-vesszőt.</p>
<p>Jaj de szépen tudott kérni az édes szájával, hát még azzal a
beszélő két szemével.</p>
<p>Ocskay ránézett, s rajta veszett a szeme, a lelke is.</p>
<p>– S mit akar kegyelmed, szép hugom, ezzel a
topolyfa-vesszővel?</p>
<p>– Elültetem s addig öntözöm, míg kihajt, szép fa lesz
belőle.</p>
<p>Ocskay elmosolyodott rá s odanyújtá a leánynak azt a
topolyfa-vesszőt.</p>
<p>(Még e század elején is megvolt az Ocskay kastély kertjében az a
nagy jegenyefa, a mi ebből a topolyvesszőből lett; úgy hitták, hogy
a «kegyelem fája».)</p>
<p>– No te gézengúz! kiálta Ocskay a delinquensre; most az egyszer
száraz lábbal gázoltál ki a hinárból. Fogd ezt az aranyat, fizesd
ki vele, a kit megkárosítottál. Annak köszönd az életedet, hogy jó
védszentet választottál, mikor megbérmáltak. Feljöhetsz a
kézcsókolásra.</p>
<p>De biz azt a kézcsókot nem várták be. Ilonka vígan szökdécselve
futott be a belső palotába, anyját felkeresni, a ki elfutott az
executio elől s a párnák közé dugta el a fejét, hogy ne hallja a
puskaropogást, mikor azt a szegény kuruczot agyonlövik.
<span class="pagenum"><a name="Page_59" id=
"Page_59">-59-</a></span></p>
<p>– Nézd! Itt a kegyelem vesszője! Nekem adta egy kértemre! Ezt én
elültetem és ki fog hajtani.</p>
<p>A nagyasszony sejtette már, hogy sok más egyéb is gyökeret fog
ott verni, s levelet hajtani, nemcsak az a topoly-vessző.</p>
<h2>MÉG EGY VÁROSTROM.</h2>
<p>– No édes asszonynéném, mondá, másnap reggelre kelve Tiszáné
nagyasszonynak Tormássy László nagybátyja, most hevenyében Ocskay
László urammal még egy vár ostromához fogunk hozzá s ha Isten
megsegít, be is veszszük.</p>
<p>– Hát már ilyen hamar odább akarnak menni kegyelmetek? No ezt az
Ilonka majd nagyon megfájlalja.</p>
<p>– Ellenkezőleg! Nagyon soká is itt maradunk. Csak azt ne
fájlalja aztán meg az Ilonka hugom. Az ő szive az a vár, a kit be
akarunk venni. Időnk pedig van a megszállásra elég, mert a fővezér
parancsa az, hogy itt őrízzük addig Lévát, meg a Bányavárosokat, a
míg ő Eger városát behódítja, s a fejedelem Tokajt löveti.</p>
<p>A nagyasszony kegyesen mosolygott erre a szóra.</p>
<p>– Hát hiszen ha «suttogóba» küldték édes bátyám kegyelmedet
hozzám (a «suttogó» volt az előjátéka a formális leánykérésnek), én
sem bánom, beszélgessünk róla. Szóból ért az ember; aztán szegény
megboldogult uram azt szokta mondani, hogy «clara pacta, boni
amici», a mi magyarul annyit tesz, hogy «a ki lovat vesz, nézze meg
a fogát». Én, a mióta szegény vőmet, Kovách Istvánt olyan
szerencsétlenül lakodalma napján megölték, felfogadtam, hogy soha
több vőlegényt a leányom számára nem választok, hanem ő rá bízom,
hogy szemelje ki magának szive szerint, a kihez legjobban odatalál
az indulatja, én nem keresem, csakhogy becsületes ember, jó magyar,
és nemes ember legyen; iszákos, lunatikus, nyavalyatörős ne legyen,
<span class="pagenum"><a name="Page_60" id=
"Page_60">-60-</a></span> se olyan fiatal ne legyen, hogy az ajka
legyen kopasz, se olyan vén, hogy a feje teteje legyen az,
egyébiránt, nem bánom, ha tíz testvérrel osztozik is otthon, s a
leányomnak a napával kell is egy konyhán lenni. Még csak a
vallására sem nézek, nem bánom, ha pápista is; ámbátor ez nagy
galiba lehet az összekelésnél.</p>
<p>– No hát mindezekre igen jó feleletem van; mondá Tormássy.
Ocskay László uramnak hogy becsülete van: azt meghallhatta édes
hugomasszony maga a fejedelem leveléből; hogy jó magyar, azt
hirdetik a tettei; nemessége olyan régi, mint a Tiszáéké. Hogy a
bor nem árt meg neki, azt megmutatta a tegnapi itéletével. Férfinak
olyan, hogy nincs párja az országban. Egy testvére van, azzal már
megosztozott. Ocskay kastélyában nem lesz más asszony, a ki
parancsoljon, a leendő feleségénél. Vallására nézve igaz, hogy
buzgó pápista, de e miatt ne legyen aggodalma kegyelmednek; a mi
fejedelmünk nemcsak a vallásszabadságot proklamálta, hanem még a
vallások közötti jó egyetértést is, a hogy ezt kegyelmed
megláthatja ezen az emlékpénzen, a mit a fejedelem veretett
kiválasztott hivei számára, s a mit kegyelmednek küld általam
Ocskay, a szives vendéglátás emlékezetére.<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a></p>
<p>Nagy gyönyörűséget okozott ez ajándékkal Tormássy a
nagyasszonynak.</p>
<p>– Nem tudom, mivel örvendeztetett volna meg jobban kegyelmed,
mint ezzel az emlékpénzzel, a mit csak hiréből hallottam eddig
emlegetni. Nem volt erre szükség, <span class="pagenum"><a name=
"Page_61" id="Page_61">-61-</a></span> hogy még jobban megszeressem
ezt a derék ifjut, mint a hogy eddig megszerettem. Ha én rajtam
állna, két kézzel adnám hozzá a lányomat, még ma, nem is holnap.
Hanem én már ebbe bele nem szólok többet. Egyszer tettem,
megbántam. Azóta négy esztendő elmult. Sok derék ifju legény
megfordult a házamnál, háztűznézőbe, leánykérőbe, mindenkinek azt
mondtam: ott van a leány, édes uramöcsém; nem tartom üveg alatt,
beszélhetsz vele egyedül; úgy neveltem, hogy ne kelljen mindig
strázsálni és lesni, hogy mit beszél, merre jár? ha meg tudod
nyerni a hajlandóságát, tied lesz, elviheted! De biz az még mindig
csak idehaza van: senki se fogta el. Ha kérdeztem tőle, mért nem
tetszik neked ez az egyik, az a másik? Nem derék ember-e? Milyen jó
lovas! milyen vitéz harczos! milyen jó gazda! mennyire szép alak!
Mind ráhagyta, hogy igaz biz az, úgy van, de hát ő valami mást
keres. Nem tudom én, hogy mit? Talán olyan embert, a milyenek a
holdban laknak. Annyit veszek észre rajta, hogy azokhoz az
úrfiakhoz, a kik csak vadászatról, bajvívásról, tánczról tudnak
neki beszélni, nem igen huzódik; épenséggel idegen azoktól, a kik
naphosszant kártyáznak; azt gondolta egynémely, hogy talán
lantolva, dalolva lehet megnyerni a kedvét, azt meg épen kinevette;
akadt a ki verseket darált el előtte: az elől elbujt, ha már jönni
látta. Nem tudom én, mi kell ennek? Sokszor meglepem az apja
könyvtárában, a mint a könyveket sorba nyitogatja, de azok mind
diákul, németül, meg francziául vannak. Azt pedig ő nem érti.
Honnan tanulta volna meg? A leányt csak nem lehet cserébe küldeni
Nagy-Szombatba, hogy tanuljon meg németül, könyvből pedig azt nem
tanítják. Aztán az úrfiak sem igen tudnak biz ahhoz. A
hic-hæc-hoc-on túl nem igen vitték. Biz itt astronomust nem igen
kap ezen a mi vidékünkön, a ki neki a csillagokat megmagyarázza;
pedig mindig azok között szeretne járni. Szegény boldogult apja is
ilyen volt: az égen megismerte a «Kost», de a földön nem tudta
megkülömböztetni <span class="pagenum"><a name="Page_62" id=
"Page_62">-62-</a></span> a toklyot a báránytól. Könyv nélkül tudta
Horatiust; hanem a cselédet nem tudta összeszidni, ha valami kárt
tett. A leánya is olyan, egészen ráütött, tőlem semmit sem örökölt.
A ki ezt el akarja venni, a másvilágról jöjjön.</p>
<p>– No hát az én kliensem épen onnan jött, mondá Tormássy, s aztán
megbiztatá a nagyasszonyt, hogy miután elég idő van a várostromhoz,
a győzelem egészen bizonyos, a mit a nagyasszony maga tartott
legkivánatosabbnak.</p>
<hr class="tb" />
<p>Ocskaynak a táborában sok mindenféle nép volt, a többek között
egy csapat sárospataki diák is, a kik arra a szóra, hogy «trombita
szól, verbuválnak!» földhöz csapták a «gradus ad Parnassum»-ot s
lovat, kardot kértek. Meg is kapták.</p>
<p>Ocskay azonban fáin ember volt ebben a tekintetben. A
múzsafiakat nem igen küldötte a tűzbe, sőt inkább arra tartogatta,
hogy a legveszedelmesebb ellenséget, az unalmat küzdesse le velük.
Csaták után víg dalaikkal, lakomák alatt tréfás adomáikkal deríték
föl a többi hazafiakat.</p>
<p>Még egy szindarabot is tanultatott be velük Ocskay. Akkori
időkben már volt híre theátrumnak ebben az országban. Vörösvárott
(Biebersburgban) a herczegi palotában gyönyörű szinpadot
készíttetett az akkori idők legfényesebb dynastája: Pálffy Antal, e
szinpad most is megvan még, pompával halmozott barokstilű
feldíszítésével, a mikben faragvány, festészet, aranyozás,
csigakirakás váltakozik; a falakból rejtett szökőkutacskák löveltek
eau de Colognet a néző közönségre. Hanem ezen a szinpadon csak
francziául játszottak. Erre befelé csak a kollegiumi diákok
produkáltak még szindarabokat, a miket a senior irhatott, férfi
szereplők és férfi nézősereg számára, vagy Sztáray ismeretlen
szindarabjait, a mikből csak annyit tudunk, hogy a pápista papokat
csufolták <span class="pagenum"><a name="Page_63" id=
"Page_63">-63-</a></span> bennük kegyetlenül. Ocskay egy estén
azzal lepte meg a Tisza-kastélyban összegyült mindennemű
vendégsereget, hogy egy tragœdiát adatott elő a diákjaival magyar
nyelven. Racine «Horatiusai» volt e színmű. A legsimább képű
ifjoncz játszotta Camillát.</p>
<p>Mindenkinek nagyon megtetszett ez az új, még eddig ismeretlen
élvezet. Mennyivel más ez, mint a vad poéták darabjai! Mily
magasztos gondolatok! Mily fölséges költészet!</p>
<p>Másnap egyébről sem akart Ilonka beszélni, mint erről a
darabról. Hol termett az?</p>
<p>Ocskay mondá neki, hogy azt egy franczia költő irta.</p>
<p>– S hogy lett belőle magyar?</p>
<p>– Lefordították.</p>
<p>– Kicsoda?</p>
<p>– Én magam, egyszer unalomból.</p>
<p>– Hát kegyelmed tud francziául?</p>
<p>– Sokáig laktam kinn Francziaországban.</p>
<p>– Mi dolga volt ott?</p>
<p>– Fegyverrel szolgáltam, mint tiszt, a franczia királyt.</p>
<p>– Kegyelmed több nyelven is tud beszélni?</p>
<p>– A mely országban időztem, annak a nyelvét mind ismerem.</p>
<p>– Nehéz azt megtanulni?</p>
<p>– Az a tanítvány kedvétől függ.</p>
<p>– Én úgy szeretnék egy idegen nyelvet megtanulni.</p>
<p>– Melyiket?</p>
<p>– A melyiknek legszebb hangzása van.</p>
<p>– Válaszszunk ki egyet. Én kegyedet, szép hugom, megtanítom az
alatt, míg itt időzünk.</p>
<p>– Oh az nagyon jó lesz. De melyiket?</p>
<p>– Válaszszon közülök, a melyik legszebben hangzik. A német úgy
mondja: «ich liebe dich!…»</p>
<p>A leány utána mondta: «ich liebe dich!»</p>
<p>– Az olasz így mondja: «Io t’ama» az angol így: «Aj lov ju» a
franczia így: «Zsö téme». <span class="pagenum"><a name="Page_64"
id="Page_64">-64-</a></span></p>
<p>A leány utána próbálgatta valamennyit; kétszer, háromszor is, a
mi nehezebben ment, s aztán elpróbálta sorba mind a négyet, mintha
izlelgetné, hogy melyik esik jobban az ajkának? «ich liebe dich, io
t’ama, aj lov ju, zsö téme».</p>
<p>– Aztán mit tesz ez magyarul?</p>
<p>– Ha megmondom, akkor nem fogja kegyed megtanulni.</p>
<p>– De ha nem mondja meg, akkor épen nem tanulhatom meg, hát mi
az? valami rossz?</p>
<p>– Oh nem.</p>
<p>– Hát akkor mondja, mit tesz a «zsö téme» magyarul?</p>
<p>– Azt teszi, hogy «én szeretlek».</p>
<p>A leány a kezében tartott violavirággal a szájára ütött az
ifjunak.</p>
<p>– Így rászedni az embert! Menjen innen!</p>
<p>– De hát válaszszon, hogy melyik a legszebb?</p>
<p>– Egyik sem! Egy szót sem tanulok többet kegyelmedtől.</p>
<p>Késő volt már. Ha azt az egy szót megtanulta. Egész éjjel nem
tudott attól aludni. Mind azt válogatta, melyik a legszebb? Ich
liebe dich, io t’ama, aj lov ju, zsö téme? Mi következhetik még
mind utána? Mikor az első szó is olyan szép mind a négy nyelven!
Négy lelke van-e annak, a ki azt mind birja? s az ötödik még a
magyar?</p>
<p>Meg volt találva a holdbeli ember, az ismeretlen, a ki egy más
világból jön ide; a ki egyebet is tud, mint inni, kártyázni,
lovagolni és verekedni, a kinek a mennyivel erősebb a karja az
asszony karjánál, annyival erősebb a lelke az asszony lelkénél; a
kinek szárnya van, felvinni szerelmesét ismeretlen világokba;
feltárni előtte azt a mindenséget, a minek lételét csak sejti, csak
vágyja eddig; de a hová mások elvinni nem tudták soha.</p>
<p>Másnap reggel Ocskay ujdonatúj bársony díszruhába öltözve lépett
be násznagyával, Tormássy Lászlóval <span class="pagenum"><a name=
"Page_65" id="Page_65">-65-</a></span> együtt, a hölgyek belső
palotájába s maga kérte meg a nagyasszonytól Ilonka kezét.</p>
<p>– No édes leányom, mondá Tiszáné, előrehuzva a háta mögé
rejtőzött Ilonkát. Most itt van az a lovag, a kiről egyszer álmod
volt, s azt mondtad a látás közben: itt van a bátyám. Bizony már
visszajött. Lásd, én már úgy szeretem, mintha fiam volna. Nosza,
válaszsz közte. Uradnak fogadod-e el vagy bátyádnak? Ha uradnak
fogadod, akkor is fiam lesz, ha bátyádnak fogadod el, akkor is fiam
lesz. No hát mondd ki azt a szót.</p>
<p>Ilonka arcza lángolt, mint az «égő szerelem», szelid
mosolygással felelt Ocskaynak, szemérmetes módon megkerülve a
kegyetlen nehéz kérdést.</p>
<p>… – «Mégis csak legszebb az a szó magyarul».</p>
<p>S azzal a kezét ott felejté az ifju kezében a leány. Mindenki
megértette azt a választ.</p>
<p>Csak legszebb az, ha így mondják: «szeretlek…»</p>
<h2>A VAS EMBER.</h2>
<p>Nem sok időhaladékot adának az esküvői előkészületekre, csupán
annyit, hogy a távolabb lakó rokonokat staféta által meglehessen
hivogatni a menyegző napjára.</p>
<p>Tiszáné nagyasszony azt kivánta Ocskaytól, hogy két helyre
sajátkezűleg irjon meghivó leveleket, az egyik Ocskay Sándornak, a
vőlegény öcscsének szólt, a másik pedig Csajághy Mártonnak, a ki,
mint a nagyasszony mondá, a szegény megboldogult Tisza Gábornak
legkedvesebb testi-lelki barátja volt; együtt is szolgáltak
hajdanában a török háboru alatt, a hol a «lelkem fiam» elhalt, a
Pálffy ezrednél. Ezt a két urat expresse kivánta
meginvitáltatni.</p>
<p>Érkezett is mind a két úrtól idejekorán válasz a meghivó
levelekre. Ocskay Sándor kimentette magát, hogy nem jelenhetik meg
az örvendetes ünnepélyen, mivelhogy <span class="pagenum"><a name=
"Page_66" id="Page_66">-66-</a></span> a lóról leesvén, a lábát
kificzamította; nem nagy a baj, de veszteg kell maradnia vele vagy
egy hétig. Csajághy Márton pedig azt válaszolta, hogy ha a napjára
el nem jöhet is az esküvőnek, mert aznap épen a hópénzt kell
kifizetnie a katonáknak s ebre nem bizhatja a hájat; de másodnapra
«tyukverőre» (a hogy a lakodalom utáni dáridót hiják) bizonyosan
megérkezik.</p>
<p>Az esküvő tehát nagy pompával megtartatott; a melyen a
Tisza-család atyafiságán kívül az összes kurucz-tisztek is
hivatalosak voltak. Nem olyan szomorú lakodalom volt ám ez, mint a
négy év előtti! A táborban és a várbeli ágyúkkal annyi viktoriát
lőttek, hogy egy derék ütközetnek is bevált volna.</p>
<p>A menyegző napjára következő délelőtt eltelt a társzekerek
felpakolásával, a mik az új asszony kelengyéjét szállítandók
voltak. Ocskay a feleségét ocskai kastélyába szándékozott
hazavinni, s a mézesheteket ott tölteni el, a míg a háboru szünete
tart. A régi hadviselésnél még erre is jócskán ráért az ember. Nem
mentek az emberek akkor olyan bolondul egymásnak, mint most; hanem
ha valaki az ellenséget jól tartotta egy porczió ütleggel, időt
engedett neki, hogy azt meg is emészthesse. Tehát nagy volt a
készület a menyasszonyhozó utazásra.</p>
<p>Ilonka ez időt arra fordította, hogy a leánykori barátnőitől
vegyen keserves bucsúkat, a mikor úgy illik, hogy magukra hagyja
őket mindenki. Ocskay pedig egy rövid misét tartatott magának a
tábori pappal.</p>
<p>Mikor a miséből kijött, azt mondá neki az iródiákja, hogy egy
táborbeli úr akar vele egyedül beszélni, a ki most érkezett meg
lóháton és le sem nyergeltetett.</p>
<p>Ocskay tudta előre, hogy ki az? Keresztet vetett magára, úgy
került eléje.</p>
<p>Ez volt az a Csajághy Márton.</p>
<p>A nevét sem jelentette be senkinek e vendég úr, s azt kérte,
hogy mutassanak a számára egy üres szobát, a hol egyedül lehet.
<span class="pagenum"><a name="Page_67" id=
"Page_67">-67-</a></span></p>
<p>Magas, ölnél is termetesebb férfi volt, jóval a harminczon túl;
de alakja és arcza annál is idősebbnek mutatta. Széles vállai
voltak, az egész alak csupa csont és izom, egy-egy keze akkora,
hogy más embernek a feje belefért a markába. A feje aránylag
kicsinynek látszott a termetéhez, még inkább a túlizmos nyak miatt.
Az arczán két mély ráncz vonult végig, a feszes magatartás véshette
azt oda; barna, bronczfényű volt a bőre, az álla simára borotválva,
s a két bajusza hegyesre kifenve, mint két orsó. A szemei mélyen
bennültek s a két szemöldöke bozontosan hegyezte a végét előre a
villogó szemek fölött.</p>
<p>Mikor hallgat, az ajkait úgy beszorítja, hogy alig
látszanak.</p>
<p>A két férfi szemközt állt már, de egyiknek az arcza sem mutatta
még csak a hajnalodását sem valami örömnek, hogy a másikat
láthatja. Csajághy arcza olyan volt, mintha vasból volna öntve.
Ocskay erőltette a nyugalmat.</p>
<p>Egyik sem nyújtotta a másik elé kezét. Ocskaynak a száján nem
jött ki ez a szó: «Isten hozott».</p>
<p>Csajághy szólalt meg elébb. Hangja csendes, csaknem leptető
volt; egy neme az erős suttogásnak.</p>
<p>– Meghivtál, eljöttem. Nem akartam a napjára érkezni, tudhatod,
miért. Megtörtént, – megvan. – Te nőül vettél egy leányt, a kibe az
öcséd halálosan szerelmes, – te nőül vettél egy leányt, a kinek a
bátyját párviadalban megölted. – Megtörtént, megvan. – Ezt a titkot
nem tudja más, mint az öcséd, a ki a párbajnál a te segéded volt,
és én, a ki Tisza Gábor segéde voltam. – Büntetést szenvedtél érte,
az egész ezred szine előtt. – Ezt az egykori csapatodat
ellenségképen találtad a tiszabecsi átjárásnál; mikor rájuk
ismertél, úgy rohantál feléjük, mint egy örjöngő Hercules, s
levágtad, vízbe fojtogattad, az utolsó emberig. Egy lelket nem
hagytál megmenekülni azokból, a kik megszégyenítésednek élő szemmel
látott tanui voltak. – Kitaláltad azt az új divatot, hogy a
kuruczok a hajukat elől befonva viseljék; ez el takarja nálad
<span class="pagenum"><a name="Page_68" id=
"Page_68">-68-</a></span> mindenkorra megcsonkíttatásodat: még a
hitvestárs sem fedezheti azt fel soha. – Csak ketten tudjuk azt:
testvéred és én! – Most vedd eszedbe azt, a mit mondani fogok, s a
mit, hogy elmondjak neked itt és ma, csaknem szökve jöttem ide,
éjjel-nappal nyeregben ülve. – Mi ketten tudjuk rettentő titkodat s
hogy azt megőrizzük, nagy árt kérünk érte. Kemény, lealkudhatatlan
árt. Kettőt, nem egyet. Követeljük tőled, hogy ezt a nőt, a kit
feleségeddé tettél, oly boldoggá tedd, a hogy az azt megérdemli
tőled. És aztán követeljük tőled azt, hogy ezt a hazát, ezt a
szabadságot, a melynek zászlóját kezedbe ragadtad, szolgáld
hűségesen, míg végső diadalra vezeted.</p>
<p>Ocskay hirtelen fölemelte kezét, mintha esküdni akarna. Csajághy
vas keze lenyomta azt. Az övé erősebb volt.</p>
<p>– Ne esküdj! Ne fogadj! Az téged meg nem tart. – Ha te rendes
mindennapi ember volnál, ide sem jöttem volna hozzád, hogy
emlékeztesselek; azt mondanám: «úgy kell lenni, s úgy lesz». A ki
az ország legszebb, legjobb leányát feleségül nyerte, abból csak
szerető férj lehet; a ki a nemzet dicsőitését kivívta, abból csak
hős hazafi lehet! De téged nem egyforma sárból gyúrt a teremtő. –
Te nem maradsz sokáig magadhoz hasonló. Egy indulat, egy
szenvedély, egy harag, egy sértés, egy tüzes pillantás megfordít s
önmagad ellenkezőjévé tesz. Kolostorban neveltek, onnan megszöktél,
eldobtad a barátcsuhát; katonának álltál. A táborban egy pár
átkozott szép szem miatt képes voltál életre-halálra vívni legjobb
czimboráddal s megtudtad azt ölni. A megfenyítésért átszöktél az
ország ellenségéhez, a törökhöz: mohamedán lettél. Aztán a hogy
megtagadtad a Krisztust, megtagadtad a prófétát is; falba rugtad a
magas portát s átszöktél a franczia királyhoz, annak a
testőrhadnagya lettél. Annak a testét sem védted meg. Otthagytad a
faképnél s kóbor kalandorokból csapatot toborzottál, azzal
kószáltad be Németországot. A német elfogott, fejeden halál volt;
az öcséd, Sándor, futott érted könyörögni a hatalmasokhoz,
<span class="pagenum"><a name="Page_69" id=
"Page_69">-69-</a></span> vagyonát pazarolta, hogy megvásárolja a
kegyelmüket. Elbocsátottak; de a németek zászlója alá kellett
esküdnöd, s megfogadnod, hogy csapatoddal Rákóczy táborát rontod. –
A helyett csapatostul együtt átmentél Rákóczyhoz, s most az a neved
a nép ajkán: «Rákóczy mennyköve». Hűségesen adtam-e elő a
curriculum vitædet?</p>
<p>Jó hogy nem volt egy tükör sem abban a szobában, nem láthatta
benne magát Ocskay ebben a pillanatban. Egy hős: megfogva,
megkötve, megalázva, megverve, mint egy gyermek! Egyetlen ember
által.</p>
<p>– És pro corodine elvetted nőül a vidék legszebb, leggazdagabb
leányát, a kiért annyi levente epedezett, de senki se jobban, mint
saját édes öcséd, Sándor…</p>
<p>– Nem tudtam ezt, rebegé Ocskay; de szemeit nem birta
fölemelni.</p>
<p>Csajághy a vállára tette a kezét.</p>
<p>– Ne mondd ezt, kedves vezérem. Nekem fáj az jobban téged, a
hőst, a nép bálványát, s megvallom az enyimet is, odáig alázva
látni, hogy mentegesse magát valaki előtt; bárha édes testvére
legyen is az. Én különben is skeptikus vagyok, nem hiszek a sors
véletleneiben. Abban, a mi a világon történik, több része van az
emberi akaratnak, mint a vak prædestinatiónak. Láthatatlan az is,
mint emez. – Te épen az öcséd leveleiből tanultad megismerni azt a
hölgyet, a kit ő elég ártatlanul úgy festett le előtted, mint a női
tökéletesség ideálját. Ide már felkészülve jöttél. Rendeztél egy
várostrom játékot, a miben a leány, mint diadalmas hőst lásson maga
előtt. Hisz Léva várának a bevétele csupa mesterfogás volt.
Labancznak öltöztetett katonáid, kik a szétvert had maradványai
gyanánt kerültek be a várba, hátulról támadták meg a várőrséget, s
ők nyitották meg előtted a kaput az első lövésre. A mi attól fogva
történt, az is, hitem szerint, mind csupa kicsinált praktika volt,
egy szűz vár bevételére számítva: egész a hasból beszélő
labancz-kapitány <span class="pagenum"><a name="Page_70" id=
"Page_70">-70-</a></span> ezermesteri furfangjáig. Én még azt is
tudnám hinni, hogy maga a halálraitélési és megkegyelmezési jelenet
is előre volt scénázva. Hiszen te theatrumdirector is vagy. Jól
van. Bravo! A kurtina le van már bocsátva: most már tapsolhatunk.
Tapsolunk is. Éljen a szerző! Éljen a hős! Hanem aztán most én
jövök ez epiloggal. – Győztél, diadalmaskodtál. Én is a
diadalszekeredbe fogom magamat és húzlak. Nem állok be annak az
officiosus bolondnak, a ki a triumphator szekere mellett, az
ujjongó nép hallatára, a hősnek a hibáit hányta szemére. Dicső
vagy, fényes vagy, boldog vagy. Maradj az! Ezt az egyet követeljük
tőled mi ketten, semmi mást. Férje vagy a legszebb, s a mi több
annál, a legjobb asszonynak a földön, légy boldog családfő! légy
erős törzse egy dicső családnak, hatalmasítsák el utódaidat e
földön a jövő századok! Gazdag lettél, légy még gazdagabb, uraljon
kis királya gyanánt mind az a föld, a mit felszabadítasz. –
Becsülve vagy. A fejedelem egy szavával elveszi tőlünk többiektől a
becsületet, hogy te rád halmozza. Szerezz hozzá még többet: úgy
mutogassanak rád, mint követendő példaképre a kortársak előtt. –
Bálványa vagy a népnek: légy megváltója! – Vezesd be az igéret
földébe, s írd be a nevedet a legelsők közé, a kik ott ragyognak
történetünk érczlapjain! – Rákóczy villáma vagy! győzhetlen a
harczban, a nép hitében a mesék lovagja, a kinek a testét nem fogja
se kard, se golyó, hogy még sérthetlenebb légy, mindenütt ott láss
magad mellett kettőnket: öcsédet és engem, a mi testünk fog
védelmezni a csaták vészei között; mi virrasztunk sátorod előtt,
mikor alszol, mi oltalmazunk élesen vágó kardok s még élesebb
nyelvek ellen, s ha esküdni kell melletted, készek vagyunk Isten
igazsága ellen esküdni és elkárhozni érted… mindaddig, a míg e
magasra vivő úton fölfelé haladsz… Addig: igazán mondom, addig…
Hanem ha te egyszer ennek az útnak a lejtőjére tévedsz, ha te
egyszer árulóvá találsz lenni e szentháromság ellen, a minek neve
«hitvesi <span class="pagenum"><a name="Page_71" id=
"Page_71">-71-</a></span> hűség», «férfiui becsület», «hazafiui
kötelesség»: mi leszünk ketten, a kik meg fogunk ölni: én és az
öcséd! Testedet nem fogja fegyver? ám a testvér dákosa megtalálja
sebhető részedet; ha van kard a világon, a mitől félhetsz: bizony a
testvéredé az. Ha megcsalod valaha ezt a nőt, ha elárulod valaha
ezt a hazát, gyilkosod lesz az öcséd: hóhérod leszek én!</p>
<p>E nehéz szavakra azzal felelt Ocskay László, hogy mindkét kezét
nyujtá Csajághy elé s szeme közé nézett annak bátran, őszintén,
nemesen. A két férfi megszorítá egymás kezét, s aztán megcsókolták
egymás arczát.</p>
<p>– A mit ez órában hallottál tőlem, dörmögé halkan Csajághy, az
el van temetve a sirban, csak magad fel ne dúld: ott marad örökre.
– És most vezess át az «édes anyádhoz».</p>
<p>… Mind a két asszony együtt volt, az anya és leánya. Régi jó
ismerős volt előttük Csajághy Márton. Szegény jó Gábornak ő volt
legkedvesebb barátja. Nem is tudott vele a nagyasszony egyébről
beszélni, mint a megholt fiáról; bárhogy igyekezett is Csajághy más
vidámabb tárgyakra fordítani a beszédet, meg csak visszatért
rá.</p>
<p>S Ocskaynak mindezt ott kellett hallgatnia.</p>
<p>(«Miért olyan hidegek a kezeid?» suttogá a hozzá simuló hitves,
aggodalmaskodva.)</p>
<p>– Milyen délczeg volt, és milyen jó! suttogá az özvegy. Mennyire
szerette a hugát. Mikor menyasszony volt, azt mondá vőlegényének:
meg ne keserítsd valaha a hugomat, mert akkor megöllek, oh tudom,
hogyha meghallotta volna, hogy a testvére sir a férje miatt, a
sirból is fölkelt volna a fogadását megtartani, hogy azt
megöldökölje.</p>
<p>Ilonka egészen odaborult a férje keblére, mintha féltené azt,
hogy már öldökölik.</p>
<p>Édes anyja észrevette felindulását, s könyjein át mosolyogni
kezdett.</p>
<p>– Nem téged, nem, édes. Nyughatik már jó bátyád <span class=
"pagenum"><a name="Page_72" id="Page_72">-72-</a></span> csendesen.
Testvére boldog lesz. – Pihenj fiam, pihenj! Jöjjetek: most mutatok
ti nektek valamit, a mit eddig csak titokban, csak magamnak
tartogattam. Lássátok meg ti is.</p>
<p>Azzal odavezette őket ahhoz a nagy szekrényhez, a melyben
meghalt fia öltönydarabjai voltak elrakva, krónikai rendben,
legfelül a himzett mellény.</p>
<p>Kivette, széttárta.</p>
<p>– Nézzétek: ez volt rajta halála óráján. Akkor is jó hugára
gondolt, mikor azt felvette, mert ő himezte ezt ki. Itt vágta
keresztül az a gyilkos golyó, a mely életét kegyetlen kioltá.</p>
<p>Az anya kitörő fájdalommal emelé az égnek reszkető öklében a
tépett öltönydarabot.</p>
<p>Csajághy megrettenve nézett rá, ha ez most átkot talál mondani a
gyilkos fejére! – Ocskay olyan volt, mint a halál.</p>
<p>De a fájdalomtorzította arcz mosolyra derült egyszerre.</p>
<p>– De nem! Ma nem átkozódom. És soha sem többet. Legyen áldott az
Úr, a ki őt elvette s nekem ismét visszaadta. Hiszen van már megint
fiam. Áldassék az Isten.</p>
<p>S azzal megölelte a leánya férjét, az Úr adta édes
figyermeket.</p>
<p>A nagy, kemény vas embernek is szemébe szökött a köny s
végigfutott azon az érczbarázdán, a mit ilyen nedv patakja nem
szokott öntözni soha. Most nem birt magával.</p>
<p>– Utoljára vettem ezt most elő, szólt Tiszáné. Most elteszem
örökre; azzal megcsókolta azt a golyó ütötte nyilást a mellényen,
azt a titoktartó szájat, s aztán sorba adta; mindenkinek megkellett
ezt a néma ajkat csókolni: Ocskay Lászlónak is. Akkor visszatette
azt az özvegyasszony a fiókjába. Most már aludjál csendesen. Soha
sem költelek fel már többet álmodból. – Pihenj, fiam, pihenj. –
Hiszen itt van már az, a kiért elfelejtem, hogy olyan nagyon fájt a
szivem valaha miattad. <span class="pagenum"><a name="Page_73" id=
"Page_73">-73-</a></span></p>
<p>S azzal egymáshoz ölelte az ifjú párt: a vőt és leányát.</p>
<p>… Csajághy bucsuzott, azt mondta, hogy siet. Nem maradhat
tovább. Csak szökve jött így is. Végőrön van az állása, mindennap
ellenséggel szemközt.</p>
<p>Mikor Ocskay kikisérte az előpitvarba s egyedül voltak, Csajághy
megragadta a kezét vas markával s azt dörmögé fülébe:</p>
<p>– Ha te ezt a jelenetet valaha el tudnád felejteni!</p>
<p>– Soha ez életben! suttogá Ocskay.</p>
<p>– Eredj vissza az «anyádhoz». Neki van rád szüksége, nekem
nincs. Eredj vissza hozzá.</p>
<p>… Mikor Csajághy egyedül, senkitől nem kisérve lement az
udvarra, a lovát ott jártatta egy zöld monduros hajdu a fák alatt:
Csajághy véletlen szemügyre vette a hajdu arczát s megdöbbent a
láttára.</p>
<p>– Te, legény! Nem Marczi a neved?</p>
<p>– A vaóna, ha más nincs.</p>
<p>– Nem te voltál Gábor urfinak az inasa?</p>
<p>– Reegen vaót a: talán nem is igaz.</p>
<p>– Hát téged nem vágtak le a többivel együtt Tisza-Becsnél?</p>
<p>– Ím nem valeek ottan.</p>
<p>– Hát azt mondom neked, ficzkó, hogy kapiczányon tartsd a
nyelvedet, hogy ki ne beszéljen valamit abból, a mit tudsz. Mert ha
megtalál szaladni a nyelved, bizony mondom, hogy utána fut az a te
nagy tökkolop fejed is.</p>
<p>– Dejszen viteez kapitány uram, van eennekem annyi eszem, a
mennyi egy embernek, menmeg meeg azonfelyül egy palócznak
eleeg!</p>
<p>Csajághy felkapott a lovára s elvágtatott. <span class=
"pagenum"><a name="Page_74" id="Page_74">-74-</a></span></p>
<h2>MÉZESHETEK.</h2>
<p>Tiszáné nagyasszony minden negyednap kapott levelet a leányától
Ocskóról, a hol Ilonka házassága első heteit tölté. E levelek
áradoztak a boldogságtól.</p>
<p>Egy új világot talált maga előtt az ifjú nő! sokkal szebbet
annál, a mit az álmok tündérei hoznak a vágytelt leányi szivek elé.
– Mennyire szeretve van, azt meg sem kisérté szavakba foglalni. Az
ilyesmiről a szemérmes nő még az anya előtt sem beszél. A férjének
csak ez volt czíme a leveleiben: «az én drágám», – «az én
angyalom».</p>
<p>Meg lehetett azt érteni jobban az elmondott dicsekedésekből. Az
ifju menyecske az egész úr a háznál: korlátlan egyedur, a ki
mindenkivel rendelkezik. Az egész nagy gazdaság az ő kezén fordul
meg: jövedelem és kiadás. Mennyi gond van azzal! S milyen jól esik
az asszonynak, ha az a gond ő rá van bizva! Ez az édes teher. –
Ocskay birtoka eddig is igen jól volt berendezve. (Igaz, hogy
mindezideig a Sándor öcscse kezelte.) Olyan tehenek vannak itt, a
miknek nincsen szarvuk s naponkint háromszor kell őket fejetni; a
birkák pedig selymet hordanak gyapju helyett. A baromfi-udvarban
kalekuti kakasok és pézsmakacsák tenyésznek. Azok mind ismerik őt
már. Hát még a kert! Az egy valóságos paradicsom. Olyan virágokat ő
soha sem látott, olyan gyümölcsöket ő soha sem izlelt. A virágoknak
maga az «édesem» a kertésze; ő oltja, plántálja a csemetéket, s a
gyümölcsöt ő szedi le a fákról. A kert közepén vannak a halastavak,
a mikben pisztrángokat tenyésztenek, együtt szoktak horgászni
azokban ők ketten.</p>
<p>Azután a kerten túl van az erdő; a szép óriási szál erdő
fenyőkből, olyan annak az illata, mint az élet! Együtt szoktak
abban sétálni, lovagolni, a szelid dámvadakat etetni ők
«ketten».</p>
<p>Mindig csak «kettecskén», mindenütt «mi ketten». <span class=
"pagenum"><a name="Page_75" id="Page_75">-75-</a></span></p>
<p>Nem jár az egyik vadászni, unatkozásra hagyva a másikat, nem
hivogat jókedvű czimborákat a házhoz, hogy legyenek többen: elegek
ők maguknak ketten.</p>
<p>Még csak dohányozni sem lopózik félre a férj, mind elajándékozta
a pipáit, azt mondta, hogy árt a mellének, pedig csak azért tette,
hogy még a pipa se lopjon el tőle egy pillanatot is az
együttlétből.</p>
<p>Aztán nemcsak gazdaságból, kertészetből áll ki a világ, vannak
komolyabb foglalkozások is. A mit leánykorában elmulasztott Ilonka,
most asszonyfővel helyrepótolja. A «drágám» leczkéket ád a
feleségének a franczia nyelvből; azt mondja, hogy majd ha egyszer
békesség lesz, elmennek együtt Versaillesba ők ketten. Igen jól
halad a tanulás. Már a gyakorlatokig ment. Félesztendő alatt, azt
mondja a drágám, hogy kész francziának tanítja ki a nejét.</p>
<p>(– Félesztendő alatt! dörmögé a nagyasszony, mikor ezt olvasá,
hát a hadverésből mi lesz? Azért nevezte ki fiamuramat
ezredes-kapitánynak a fejedelem, hogy komanvuportévut tanítgasson
hat hónapig a feleségének? Node az az örvendetes volt abban is,
hogy ez alatt is mindig együtt vannak ők ketten.)</p>
<p>Látogatásokat még eddig nem értek rá tenni a vidéken. (Nem értek
rá? Ez is jó tünemény.)</p>
<p>Nehogy pedig a «drágám» megunja magát az együttélésben, a maga
számára is talált olyan munkát, a mit egész passióval végez. Valami
nagy, kutyabőrbe kötött foliánsból fordít: diákból magyarra. Aztán
úgy megy ám ez a fordítás, hogy előtte fekszik a könyv, a térdén
meg a feleség ül; a hol comma van, az egy csók, a hol semicolon
jön: az a kettő; a pausánál egy ölelés.</p>
<p>(No ez nem rossz methodusa az interpunctiók megértetésének.)</p>
<p>Aztán milyen szép dolgok vannak abban a könyvben, a mit a
«szerelmem» diákból magyarra fordít. Azt Ilonka azon melegében
olvassa, a hogy a toll hegyéből kisül. De <span class=
"pagenum"><a name="Page_76" id="Page_76">-76-</a></span> azoknál
szebb dolgokat embernek kigondolni sem lehet. Bellarminiusnak
hivják a szerzőjét.</p>
<p>(No megütheti a kaszakő ezt a mulatságot! mondá ennek az
olvastára Tiszáné nagyasszony. Ő már hallotta hirét ennek a
Bellarminiusnak. Ennek az olvastatásával téritették el a jó
Brandenburgi Katalint is a kálvinista hitről, úgy, hogy már akkor,
mikor az ő anyjának ajándékozta azt az imádságos könyvet, pedig
akkor még Bethlen Gáborné volt, már ezt a gúnydalt énekelték
róla:</p>
<div class="poem">
<div class="stanza"><span class="i0">«Gyakran térdet képeknek
hajték,<br /></span> <span class="i0">Titkos boltban melyeket
tarték,<br /></span> <span class="i0">Isten helyett – holt
szenteket,<br /></span> <span class="i0">Feszültet
imádék,<br /></span> <span class="i0">Olvasókra<br /></span>
<span class="i0">Sok szapora<br /></span> <span class="i0">Ávékat
mondék.»<br /></span></div>
</div>
<p>Most már nem bánta volna a nagyasszony, ha inkább azon
panaszkodott volna egy kicsit a fiatal menyecske, hogy a férje
naphosszant vadászni jár, mintsem hogy azzal dicsekedik, hogy a
«drágalátos egyetlene» Bellarminiust fordítja magyarra, s azalatt a
feleségét a térdén ringatja.</p>
<p>A nagyasszony erősen hitbuzgó volt.</p>
<p>Mai napság fel nem tudja ezt már fogni senki, hogyan gyülölhette
egyik magyar ember a másikat, testvér a testvérét azért, mert az
egyik így, a másik amugy dicsérte az Istent! Pedig hát száz
esztendőn át ez volt a kor uralkodó gondolatja. Császárok,
királyok, főpapok, lelkészek, iskolamesterek, urak és parasztok,
magyarok és tótok, férfiak és asszonyok mind abban vetekedtek, hogy
ki hogyan ragadhasson el egy lelket a másiknak az aklából a magáé
számára? a hittérítők odatelepedtek a révek átjáróihoz s a kompon
átkelőket igyekeztek megtéríteni; a vásárokban prédikáltak egymás
ellen, szindarabokat adtak elő, a mikben a papokat agyoncsufolták,
s hogy már a megszólalásnál felismerjék egymást, az egyik felekezet
az <span class="pagenum"><a name="Page_77" id=
"Page_77">-77-</a></span> «ly»-psilont «l»-nek, a másik «j»-nek
ejté ki, s a mely napon egy kálvinista prédikátort a pápisták
áttérítettek a maguk hitére, ugyanaz nap tromfra tromfot a
kálvinisták is fogtak maguknak egy franciscánus barátot, a kiben
diadalmaskodjanak; a mely családban pedig egy convertita támadt, az
nagyobb gyászt hozott arra a halálesetnél. Úgy beszéltek arról,
mint az öngyilkosról. II. Ferencz (Rákóczy) fejedelem kezdé azon a
hadjáratát, hogy ennek a kölcsönös torzsalkodásnak egy minden
vallásfelekezetet egyesítő oltárral vessen véget, a min a
hazaszeretet lángjánál áldoztak: ezt példázta amaz emlékpénz is. De
bizony a kor fogalmai még nagyon erős gyökerekkel voltak belenőve a
szivekbe; – Tiszáné nagyasszonynak tehát alig tudott volna Ilonka
valami szomorúbb tudósítást küldeni, mint hogy ő vele Ocskay azt a
veszedelmes Bellarminiust olvastatja. Tudta ő azt Ocskayról, hogy
az valamikor maga is barát volt.</p>
<p>A mai kor gyermekei előtt mind ennek a nagy keserüségnek nincsen
már értelme. Hogy valamikor háborut lehetett viselni azért, hogy az
Úrvacsorája egyes vagy kettős szin alatt szolgáltassék-e ki? Most
már csak azért háborodunk fel, ha a magunk vacsoráját redukálja
valaki.</p>
<p>A szerelmes ifju pár úgy élt ocskói magányában, akár egy
szigetben a Csendes-tenger közepén. Hogy a világ nagy zaja meg ne
háborítsa idylli nyugalmát, arra nézve Ocskay László egy igen jó
stratagemát gondolt vala ki. Tartott egy kis ébénumfa ládikót, s a
mint valahonnan levele érkezett, azt menten becsukta felbontatlanul
abba a ládikóba s a kulcsát felakasztotta a fogasra. Miatta talpra
állhatott, fejére állhatott az egész világ tetszése szerint.</p>
<p>Pedig azokban a levelekben aligha fontos parancsolatok nem
foglaltattak Bercsényitől, a fővezértől, Károlyi Sándortól, az
alvezértől; el kellene már foglalni Kékkőt, Csábrág várát régen
ostromolják. De Ocskay sokkal nevezetesebb hadműveletnek tartá e
helyett azt, hogy egy odvas fát megostromoljon egy mókusfészekért.
Ilonka <span class="pagenum"><a name="Page_78" id=
"Page_78">-78-</a></span> nagyon szeretett volna egy mókust. Az
volt a valódi parancsolat. Fogott is Ocskay egyet; az meg is
harapta a kezét, megczáfolva ez által azt a hitet, hogy az ő testét
nem fogja semmi fegyver. Volt bezzeg nagy sirás az asszonyka
részéről, mikor a mókusharapás sebét kendőjével letörülgeté, s azt
a miatta hulló vért meglátta. – Boldog Isten! Ilyen sirást követni
el egy mókusharapás, meg három csepp vér kihullása miatt! – Hátha
egyszer?</p>
<p>Bizonyosan az a rendelet is benne volt valamelyik, fogságba
dugott, levélben, hogy serénykedjék Ocskay László uram Léva várát
hevenyében új sánczokkal és pallizadákkal ellátni, mert jön Bécs
felől Schlick tábornok, a ki nem érti a tréfát. Hanem ennél sokkal
elébbvaló dolognak tartá ő az elfogott mókus számára egy olyan
körülforgó kalitkát készíteni, a miben a tréfás állatka az asszony
mulattatására szaladgálhasson.</p>
<p>Épen azon kapta Csajághy Márton a szerelmes párt, mikor a mókust
etették; a kalitka az asszony ölében volt, Ilonka meg a férje
ölében, Ocskay a fogaival törögette a mogyorót, a mókus
furcsálkodott, a menyecske pedig nevetett rajta. Csajághy minden
bejelentés nélkül toppant be a pitvarba. A menyecske aztán nagy
szégyenkedve futott be a szobájába, otthagyva a mókust kaliczkástól
a férje kezében.</p>
<p>A vas ember arcza semmivel sem volt mosolygásra hajlandóbb, mint
máskor.</p>
<p>– Adjon Isten jó napot.</p>
<p>– Fogadj Isten.</p>
<p>Csajághy szemrehányásteljes arczczal állt, karjait egymásba
fonva Ocskay előtt.</p>
<p>– Mit csinálsz te itt?</p>
<p>– A mit megfogadtam. Boldogítom a feleségemet.</p>
<p>– Hat hét óta teszed ezt már.</p>
<p>– S tenni fogom, a míg a hosszú életben tart.</p>
<p>– De az alatt, a míg te itt a feleségeddel csókolózol, velünk
meg csókolóznak a wallon dragonyosok kardjai. <span class=
"pagenum"><a name="Page_79" id="Page_79">-79-</a></span></p>
<p>– Csókoljátok őket vissza.</p>
<p>– Nem kaptad a táborból a leveleket?</p>
<p>– Kaptam. De egyet sem bontottam fel.</p>
<p>– Hát micsoda?</p>
<p>– Tudtam jól, hogy mit irnak benne. Azt, hogy rögtön üljek lóra,
hagyjam itt a feleségemet, s menjek ide meg amoda tábort járni. Ugy
sem fogadtam volna meg.</p>
<p>– Nem fogadtad volna meg?</p>
<p>– Oly kevéssé, mint a hogy nem jön vissza semmi imádkozásra egy
ember a másvilágról, a ki már ott az üdvösségnek részese lehet,
hogy a ti bajaitokban részt vegyen.</p>
<p>– Ember! Mi történt te veled? Kilopták belőled a lelket?</p>
<p>– Úgy van. Kilopták. Nem tartom magamnál. Bűvkör van körülem
kerítve, a melyen belül olyan boldog vagyok, hogy nem törődöm az
egész világgal.</p>
<p>– Nem úgy egyeztünk, bajtárs. Két föltételt hallottál tőlem. Az
egyik az volt, hogy tedd ezt a nőt olyan boldoggá, a hogy azt
megérdemli, a másik az, hogy vezesd azt a zászlót, a mit kezedbe
ragadtál, végső diadalra.</p>
<p>– Hát Isten vagyok-e én, hogy két ellenkező dolgot tudjak
teljesíteni? A nő boldogságát nem adhatja más meg, mint magam; a
zászló diadalához vagytok elegen.</p>
<p>– De olyan, mint te, nincs senki közöttünk. A mióta te
elvonultál közülünk boldog magányoságodba, nemcsak a megkezdett
diadalút akadt fenn, hanem visszafelé megy minden. A hősök, a kik
vészbe-viharba mentek akkor, mikor azt látták, hogy te előlmégy,
most egy vak lármára szétszaladnak, s árulást ordítanak, ha jön az
ellenség, s a hátaikat mutogatják neki. Egész táborodat úgy
szétzavarta az első összemérkőzésnél Vak Bottyán, hogy mind a
világba szaladt a kuruczság.</p>
<p>– Szedje őket össze, a ki akarja.</p>
<p>– Harmadnapja Léva várát visszafoglalta az ellenség,
<span class="pagenum"><a name="Page_80" id=
"Page_80">-80-</a></span> épen azzal a csellel, a mivel te
megvetted. Foglyul esett a bátyád, Tormássy László is.</p>
<p>– Mért nem tartotta nyitva a két szemét? Neki nem volt fiatal
felesége, a ki befogja.</p>
<p>– De, czimbora! A szép feleség miatt odavesz minden babérod!</p>
<p>– Hát bánom én azt! Egy petrencze babéron nem nyugszom olyan
édesen, mint az én asszonyom keblén.</p>
<p>– Hát a kötelesség? Te a fejedelem ezredes-kapitánya vagy. A
kötelességmulasztás gyalázat.</p>
<p>– Ha nem tetszem a fejedelemnek, csapjon el a hivatalomból.
Tegyen helyembe mást. Mit törődöm én a gyalázattal? Arczul ütnek,
leköpnek? A feleség letörli, megcsókolja a helyét – s nem fáj
többet. Hagyjatok engem magamra.</p>
<p>– Nem! Bajtárs. – Ilyen nagyon még a hitvest sem szabad
szeretni. A ki az lehet, a mi te voltál, a ki az lehet, a minek
neked lenni kell, az nem mondhatja azt: én nem vagyok! ne
keressetek!</p>
<p>– S én azt mondom nektek, hogy nem vagyok! ne keressetek! Ti
engemet megkötöztetek erősen. Rajtam hajtottatok, mikor dicsőségem
mámorában azt hittem, hogy köröskörül ragyogok. Levetkőztettetek
minden sugaraimból. Elém tartottátok a tükröt, hogy lássam milyen
silány, nyomorult lélek lakik bennem. Elmondtátok előttem a
curriculum vitæt, a mit összeállítottatok egy éretlen suhancz
hóbortjaiból; s rám olvastátok belőle, hogy ez vagyok: áruló,
szökevény, hitszegő, minden ügyre nézve, a mihez odaszegődöm.
Kiszakítottátok belőlem a lelket. – Nem a feleségemnél van az
kalitkába zárva, hanem tinálatok. Van két ember a földön, a ki
gyanakodik rám, hogy áruló lehetek valaha. Most már vagyunk hárman;
mert én is gyanakodom! Undorodom a kardom markolatjától, mint a
veszett ember a tükörtől, mert azt gondolom, mikor hozzányulok,
hogy én azt a kardot még egyszer hazám ellen is fordíthatom. Hiszen
képes vagyok rá. Hiszen <span class="pagenum"><a name="Page_81" id=
"Page_81">-81-</a></span> ötször cseréltem már zászlót, mért ne
fordíthatnék magamon még hatodszor is? Hiszen «elég egy indulat,
egy szenvedély, egy harag, egy sértés, egy tüzes pillantás, hogy
önmagam ellenkezőjévé gyurjon át!» Ezzel a szavakkal holt embert
csináltál belőlem. Hagyj szépen eltemetve. Csendes ember leszek;
soha senkit, soha semmit el nem árulok többet ebben az életben. Ne
hívjatok vissza! Rossz katona leszek. Nem szeretem a kardomat
többé. S ha rá tudna birni valami, hogy elszakadjak attól a földi
mennyországtól, a mit magamnak teremtettem, képes volnék inkább
visszamenni a nagyszombati kolostoromba, hogy elkövetett bűneimért
vezekeljek, mint oda a táborba, új bűnöket elkövetni!</p>
<p>Ez az egész patheticus kitörés minden hatás nélkül hagyta a vas
embert.</p>
<p>– Bajtárs! Ahhoz én régen hozzá vagyok szokva, hogy te az
indulataidban excentricus vagy. Hanem engem a heveskedés nem győz
meg. Én küldve vagyok hozzád; még pedig egyenesen a fejedelem
által. Ime ő felségének a levele.</p>
<p>Ocskay átvette a levelet s dölyfösen mondá:</p>
<p>– Ezt épen úgy nem fogom felbontani, mint a hogy a többieket nem
bontottam fel.</p>
<p>– Sajnálni fogom. Mert ha ezt a levelet el nem olvasod, akkor
én, parancs szerint, erőhatalommal foglak innen elvitetni. Egy
szakasz huszárt hozék magammal.</p>
<p>– Akkor meg épen nem fogom ezt elolvasni! kiálta indulatosan
Ocskay s kétfelé repesztve a fejedelem levelét, odadobta azt a
lábai elé.</p>
<p>A vas embernek az arcza még erre sem változott át. Hidegvérrel
mondá:</p>
<p>– Jól van. Hát a fejedelemnek a levelét eldobtad olvasatlanul.
De itt van nálam még egy másik levél, egy még nagyobb úrtól. – Ezt
bizonynyal el fogod olvasni. Anyád irja.</p>
<p>Ocskay összerezzent. Ez valóban a legnagyobb úr a <span class=
"pagenum"><a name="Page_82" id="Page_82">-82-</a></span> földiek
között. Az anya, a kinek a fiát megölte, s a ki őt fia helyett
fiává fogadta.</p>
<p>Ennek a levelét fel kellett bontania.</p>
<p>Nem volt az calligraphicus irás, nem is volt valami czikornyás
stylus; de egészen szívhez szóló.</p>
<p>«Kedves édes szeretett fiamuram!</p>
<p>«Örömmel értesülök kedves leányom sűrű leveleiből a felől, hogy
kegyelmed az én szegény leánykámnak olyan hűségesen szerető férje
lőn. Áldja meg kegyelmedet ezért, meg is fogja áldani a magasságban
lakozó Isten! Bárcsak ez a boldog örömük háborítást ne szenvedne
soha. De hát Isten akaratja ez idő szerint, hogy ne csak magunké
legyünk, hanem másoké is, a kik bizalommal vetik reánk szemeiket. A
míg kegyelmed öröme napjait éli, minket viszontagságos időkkel vert
meg a hadak Ura. Lévát elfoglalta az ellenség, házamban idegen
katonák tanyáznak, a kik minden nap gyalázzák nemzetemet. Bátyámat
Tormássy Lászlót fogságra ejtették a várban s azzal fenyegetnek,
hogy ha kegyelmedet rá nem veszem, hogy a pártjukra áttérjen: a
szegény bátyám fejét bizony spiritusba téve küldik meg én
nekem.</p>
<p>Én pedig ellenben azt irom kegyelmednek, hogy ha mindjárt az én
saját fejemet fenyegetnék is a pallossal, kegyelmed a haza ügyétől
soha el ne térjen. Itt minden ember, kicsinye-nagyja, csak azt
beszéli, hogy volna csak itten Ocskay László, majd nagyot fordulna
egyszerre a hadak koczkája; kegyelmedet nézi, kegyelmedet várja
minden népség és a katonaság; úgy éneklik szerteszét a mezőn: «Hol
vagytok hazámnak csillagi? – Ocskay!» s egyik napról a másikra mind
hiába várják! – Én ugyan jól értem s érezni is tudom, hogy vajmi
nehéz elhagyni az embernek az ő boldogságát. De én abban éltem
mindekkorig, hogy van még a boldogságnál valami nagyobb is e
földön. A becsület. Mikor választani kell, az ember otthagyja a
boldogságot, s a becsülethez fordul. Ha elbukik az ügyünk,
kegyelmedet fogja vádolni mindenki. És <span class=
"pagenum"><a name="Page_83" id="Page_83">-83-</a></span> én nem
akarom azt megérni, hogy az én leányom neve egy olyan névhez legyen
hozzákötve, a mihez csak egy makula is hozzáférhet. – Szedje össze
magát kegyelmed és tegyen nemkülömben, mint a hogy tettenek őseink,
és tesznek mai napság annyi ezeren, a kik elhagynak szerető
feleséget, ápolgató édes anyát s sietnek vérüket felajánlani a
legdrágább édes anyának. A gyönge asszonyok parancsolni tudnak a
könyeiknek, hogy ne folyjanak ő utánuk. Ezt tegye kegyelmed és mi
is ezt tesszük. Én nekem pedig irásbeli választ erre a levelemre ne
irjon kegyelmed másunnan, mint Léva várából. – Maradok igaz,
szerető édes anyja: Zsuzsánna.»</p>
<p>Ocskay László fogta az övébe dugott ónrudat s azt irta e levél
alá:</p>
<p>«Engedelmeskedem. – Fia: László.»</p>
<p>Azt a levelet otthagyta az asztalon.</p>
<p>Azzal inte Csajághynak.</p>
<p>– Mehetünk.</p>
<p>– Nem szólsz a feleségeddel?</p>
<p>– Majd elmondja neki ez a levél.</p>
<p>S indulni akart.</p>
<p>Csakhogy a feleség már akkor eléje jött. Ott hallgatózott,
leskelődött az ajtón. Lehetett-e azt rossz néven venni neki?</p>
<p>Nem sírt. Dehogy sírt. Ragyogott az arcza az örömtől.</p>
<p>– Eredj! eredj! ő biztatta legjobban a férjét. Én rég küldtelek
volna, ha mertem volna tenni. Elég volt a boldogságból ennyi. Ha
visszatérsz, folytatjuk ezt a boldogságot.</p>
<p>Egy könyet nem ejtett. Ő maga sietett férjének előkeresni a
fegyvereit. Ő maga segíté neki fölvenni a finom aczélpánczél-inget,
a mit akkor a dolmány alatt viseltek, s a míg azt feladta rá,
megtalálta a keblén azt az amulettet, a mit Ocskay mindig magával
hordott, a Boldogságos Szűz képe volt az. Ilonka megcsókolta azt a
kis szent képet. Csajághy Márton fejet csóvált erre. De hát lehet-e
rossz néven venni egy kálvinista asszonytól, ha megcsókolja
<span class="pagenum"><a name="Page_84" id=
"Page_84">-84-</a></span> azt a talismánt, a melyre rá van bízva,
hogy egyetlenegy férjét, szerelmesét megóvja kard élétől, golyó
sebzésétől? Bizony megtette azt.</p>
<p>– Hogy maradsz itt magadra, egyedül? suttogá a férj.</p>
<p>– Nincsenek-e velem a könyveid?</p>
<p>Igaz. A kinek a könyvek már jó barátjai, az nincsen egyedül.</p>
<p>Ocskay még abban az órában távozott hazulról.</p>
<p>Bizonyosan meg is siratták akkor, a mikor már nem láthatott
vissza.</p>
<p>Olyan rövid volt ez a hat hét!</p>
<p>Rövid a csókolódásra; de a hosszú verekedésre.</p>
<p>Ocskay seregének a szétveretése Schlick és Bottyán által nagy
zavart idézett elő a kurucz táborban. Bercsényinek Eger alól,
Károlyinak Kecskemétről kellett felsietni, hogy az előrehaladó
labanczoknak gátat vessenek valahogy.</p>
<p>A fejedelem haragudott is erősen Ocskayra, a mit a levélben is
megirt.</p>
<p>Alig egy hét mulva Ocskay Lászlótól levelet kapott Tiszáné
nagyasszony:</p>
<p>«Datum Levæ.»</p>
<p>«Itt vagyok. A várat visszavettem. Tormássy László uram feje
leitta magáról a spiritust. Ajánlom kegyelmednek anyai gratiájába
szegény magára hagyott feleségemet. – Engedelmes fia: László.»</p>
<h2>PÁRBAJ A HARCZMEZŐN KÉT HŐS KÖZÖTT, A KIKNEK A TESTÉT NEM FOGJA
SEM KARD, SEM GOLYÓBIS.</h2>
<p>A milyen jókedvű, vidám czimbora volt Ocskay ennekelőtte, olyan
magába zárt, rideg kedélyű lett egyszerre, a mint újra elfoglalta
helyét a táborban. A nevetségig szigorú fegyelmet tartott, még a
muzsikálást is megtiltotta. Sokat tréfáltak e miatt a háta mögött,
szemébe nem mertek, <span class="pagenum"><a name="Page_85" id=
"Page_85">-85-</a></span> s ő kiolvasta azt mindenkinek a szeméből,
hogy az ő rovására megy a szólás-szapulás. Az új házast különben is
mindenféle csufondároskodás szokta illetni (az irigység dolgozik
bennük), hát még az olyat, a ki a felesége szép szemeiért szét
hagyta verni a rábizott dandárt!</p>
<p>Ezt a hibát ugyan nagy hirtelen helyrehozta Ocskay, Léva várát
visszafoglalta egy merész éjjeli rohammal, s akkor aztán
összeszedte a serege maradványait, kiegészítette azt új
önkénytesekkel, úgy, hogy mire Zólyomnál táborba kellett szállni,
már akkor ismét teljesen rendbehozott lovas-csapatjával
csatlakozott a fővezér seregéhez.</p>
<p>Itt is azonban az egész napot a magányos sátorában tölté s nem
vett részt a közös tiszti lakomákban. Békében is hagyták, tudva
azt, hogy a nőstényétől megfosztott oroszlánt nem jó
háborgatni.</p>
<p>Az mégis fülébe jött neki minden elzárkózottsága mellett is,
hogy Csajághynak összezördülése volt, épen ő miatta, magával a
fővezérrel. Bercsényi, a maga szokott csipkelődő, csufondáros
modorában azzal fogadta Csajághyt, hogy «No hát megérkezett az az
Andapál-katonája is?» S még nem elég, hogy Andapál-katonájának
nevezte Ocskayt, a mi annyi, mint a német szimándli, asszonyhős,
hanem még hozzátette azt a rossz tréfát is: «Vajjon ellátta-e elég
mogyoróval a felesége mókusát?» A mire aztán Csajághy keményen
visszafelelt: «A vezéremet ne sértse meg kegyelmed, mert az olyan
jó katona mint más; az asszonyát pedig épen ne vegye a nyelvére,
mert ha azt teszi, bizony mondom, akármilyen nagy ember kegyelmed,
de keresztül esünk egymáson!»</p>
<p>Megmondta a vitéz kapitány, hogy védelmezni fogja a vezérét
nemcsak éles kardok, hanem éles nyelvek ellen is. S Bercsényi
nyelve éles volt. A mennyi kárt tett a kardjával az ellenségben,
annyi kárt tett a nyelvével otthon a maga híveiben.</p>
<p>Csak a készülőre trombitáló tárogatók tudták Ocskayt sátorából
előidézni. <span class="pagenum"><a name="Page_86" id=
"Page_86">-86-</a></span></p>
<p>Zólyom alatt állt a tábor, szemközt a labanczokéval. A kurucz
tábor épen azon a történelmi nevezetességű téren, a hol Nagy Lajos
király országgyűlést tartott s Hedvig leányát Jagellonak
eljegyezte, s a hol a néphagyomány szerint egyszer egy buzakalász
szárára vékony aranyfonalakat találtak tekergőzve. Maga Zólyom
városa négy öl magas széles kőfallal van bekerítve, a miken erős
kapúkon át van bejárás, s a várossal egybekötve látszik a Hunyady
Mátyás király építette hatalmas vár, pompás palotájával, mely
többször volt királyok lakása, korona őrhelye.</p>
<p>Először állt két nagy táborban egymással szemközt a kurucz és
labancz. Eddig mind a kettőnél csak abból telt ki a háboru, hogy
nagy tömegekben kis csapatokat megrohant, gondatlanul dőzsölő
ellenséget véletlen támadásban szétriasztott, rosszul védelmezett
várakat megostromolt, meghódoltatott, ellenséges városokat
elpusztított; de most már előttük állt a kemény feladat: egész
felállított hadirendben két egyenlő erejű hadseregnek egymással
megütközni s nyilt csatában, kibontott lobogókkal vezéri tudomány
szerint megnyerni a diadalt.</p>
<p>Nagyobb részben lovasság volt mind a két tábor. Kurucz és
labancz egyaránt magyar és tót. A kurucz táborban még több volt az
orosz. Rendes katonája mind a kettőnek kevés. A labanczoknál két
ezred muskétás, a ki tudott egyenes arczvonalban harczolni, nehány
harám rácz lövész, meg a dán dragonyosok. A kuruczok közt voltak a
lengyel dragonyosok, nehány ezer gyalog hajduság, a ki már a török
háborúban megszokta az ágyutüzet; a többi mind felkelő lovasság, a
saját lován, öltözetében és fegyvereivel. Ágyuik is voltak, morva
tüzérekkel, de azokban nem igen lehetett bizni, t. i. az
ágyukban.</p>
<p>Igen szép idő volt, ütközetrevalóbbat kivánni sem lehetett;
korán reggel még csipős hideg, de délfelé erősen bemelegedett; a
lovakat bántotta a bögöly, a katonákat meg a szomjuság. Az ütközet
még sem tudott megkezdődni. <span class="pagenum"><a name="Page_87"
id="Page_87">-87-</a></span> Bercsényi folyvást tartotta a
haditanácsot a franczia tisztekkel, s a mint egy intézkedést
megtett, rögtön utána küldötte a másikat, a mivel az ellenkezőt
rendelte el. Nagyon jól akarta csinálni a dolgot. Két alvezére:
Károlyi disputált, Ocskay duzzogott.</p>
<p>A labancz tábort pedig három magyar tábornok vezette: Forgách,
Bottyán és Eszterházy. Az első tanult katona, hadtudományokban
jártas vezér; a második, kit a népajk Vak Bottyánnak nevezett, mert
csak fél szeme volt, a török háboru alatt vitéz tetteivel szerezte
hírnevét és vezéri rangját; Schlick, az osztrák tábornok, a német
csapatjaival valahol Beszterczén parádézott, épen Leopold napja
lévén.</p>
<p>A három labancz tábornok is épen abban a helyzetben volt, a
miben a kurucz vezérek. Nem tudtak egyetértésre jutni.</p>
<p>E közben már a délutáni három óra is eljött; a két sereg
kölcsönösen megunta egymással farkasszemet nézni, míg ellenben
kölcsönösen nem mutatott kedvet egymást megrohanni. Tudták innen
is, túl is, hogy magyarok: csak egy kérdéssel lehetett őket
összekapaszkodtatni, hogy «ki a vitézebb?»</p>
<p>Vak Bottyánnak ekkor eszébe ötlött az a török háborúkban divott
szokás, hogy egy-egy hatalmas dalia kiugrott a hadsorból s
odavágtatva a két sereg közötti térre, harsány kérkedéssel hívta ki
személyes viadalra az ellenfélnek legvitézebb leventéjét. Egy ilyen
párbaj vége aztán lelket öntött a győztes dalia seregébe s gyakran
eldönté az ütközet sorsát.</p>
<p>Vak Bottyán, mikor látta, hogy nem tud megegyezni a két
vezértársával, felcsapta a sisakját a fejére, s sarkantyúba kapva a
paripáját, kiugratott a hadsorból a harczmező közepére, s ott
elkiáltá harsány hangon, hogy meghallhatta mindkét tábor:</p>
<p>– No kuruczhad, ha van lelked, szólítsd elő a csizmaszárból! Én
vagyok itt, a Vak Bottyán! ha van valakinek <span class=
"pagenum"><a name="Page_88" id="Page_88">-88-</a></span> mersze
közületek megmérkőzni velem egy kis vitézi bajvívásban, szivesen
látom – Pilátushoz vacsorára!</p>
<p>A mint elhangzott a hetyke felhívás, innen is, túl is nagy volt
rá a morgás. A labancz hetvenkedett, a kurucz ungorkodott: Vak
Bottyánról az volt a hit, hogy annak a testét nem fogja se kard, se
golyó, az ördög menjen azzal viaskodni!</p>
<p>De még nem volt ideje Bottyánnak a kihívást ismételni, a midőn
kivágtat a kuruczok sorából egy fiatal dalia s oda tart a kihívó
elé.</p>
<p>Vak Bottyán megismerte a félszemével is a közeledő alakot.
Sokszor leirták azt előtte: a nyalka kurucz Ocskayt, elől befonott
szőke hajával, piros skarlát dolmányával, fehérmedve kaczagányával.
Mindent tudott felőle, a mi a háború alatt vele történt. Szörnyen
le is nézte!</p>
<p>– Elmenj, te nyáladék kölyök innen mindjárt! kiálta eléje a vén
harczedzette hős. Mert ha nyakon kaplak, biz a holdba doblak! Nincs
köztetek külömb ember, a kit velem szembeállítsatok?</p>
<p>De Ocskay sem maradt neki adós.</p>
<p>– Ha a félszemem behunyom is, vagyok olyan legény, mint
kend!</p>
<p>– Vagy bizony legény a feleséged viganója mögött! Eredj haza,
fiam! Anyádasszony tejes kását főzött, ki eszi meg, ha itt
maradsz?</p>
<p>– Majd a kinek a kanál a kezében marad! vágott vissza
Ocskay.</p>
<p>– Kanál? De hegyes a legény! No hát kezdjük a levesen! Váltsunk
elébb egy pár golyót.</p>
<p>Azzal kihúzta Vak Bottyán a nyeregkápából az egyik pisztolyt s
rásütötte Ocskayra. Ez is visszalőtt rögtön, de egyik sem
talált.</p>
<p>Arra mind a ketten a másik pisztolyt vették elő; Ocskay közelebb
léptetett ellenfeléhez. Vak Bottyán pedig egy helyen
toporzékoltatta a lovát, úgy nehéz volt őt czélbavenni.
<span class="pagenum"><a name="Page_89" id=
"Page_89">-89-</a></span></p>
<p>Egyszer aztán, a mikor Ocskay húsz lépésnyire közeljutott hozzá,
a vén dalia biztos kézzel kisüté ellene fegyverét, s abban a
perczben Ocskay egyszerre olyan ütést érzett a mellén, hogy
kék-zöld lett előtte az egész világ. Az aczél sodronyingtől ugyan
nem furódhatott a golyó a testébe, de az ütés mégis oly erőszakos
volt, hogy rögtön elborította a száját a vér, s ő maga előre, a
lova nyakára borult: az okos állat egyszerre megállt csendesen.</p>
<p>– Hahaha! kaczagott Vak Bottyán. Köpd ki, ha keserű!</p>
<p>S azzal elkezdte a lovát finczoltatni, a diadalmasan felemelt
pisztolylyal mutatva a saját táborának, hogy ellenét legyőzte.</p>
<p>Ocskayt azonban még nem hagyta el az öntudat. Tudta ő azt jól,
hogy Vak Bottyán is pánczélinget visel dolmánya alatt, még pedig
karikákból fűzöttet, a miről lesiklik a golyó. Hanem eszébe jutott,
hogy a pánczélingnek van egy nyilása hátul, hogy fel lehessen
venni. A mint Vak Bottyán nagy diadalában a lovát toporzékoltatta
előtte s e közben azt az Achilles-sarkát fordította feléje, Ocskay
hirtelen összeszedte magát, felemelte végső erejével a pisztolyt,
odaczélzott és lőtt. A pisztoly három golyóra volt töltve; az egyik
megtalálta a hasadékot a pánczélingen s a vitéz tábornok derekába
hatolva, a háta gerinczében állt meg.</p>
<p>E lövésre Vak Bottyán nagyot ordítva görnyedt hanyatt a
nyeregben, s csak a kengyel tartá, hogy le nem bukott a
lováról.</p>
<p>Többet aztán Ocskay sem látott: a világ elsötétült előtte, nem
tudta többé, mi történik vele?</p>
<p>Mikor magához tért, a sátorában találta magát. Be volt erősen
pólálva mindenféle pokróczokba. Azon törekedtek, hogy izzadásba
hozzák. Még a feje is be volt kötve.</p>
<p>A sátorban orvos is volt már. A tudós doctor Wolffius. Az
különösen lelkére vette s fogadkozott, hogy a megsérült lovagot, ha
hat hétbe kerül is, lábra állítandja a tudományával. <span class=
"pagenum"><a name="Page_90" id="Page_90">-90-</a></span></p>
<p>Akkor is ott volt a doctor, a mikor a sérült lovag a szemeit
felveté. Csak a nyelvét akarta látni; minden beszélést és legkisebb
mozdulást is megtiltott neki. Megfogta a tenyerét s rátette a
temperamentum-mérőt. A vizahólyaglemez egyszerre mind a két végével
összeugrott. «Ez veszedelmes indicium!» Írt neki rögtön reczeptet;
volt abban annyi mindenféle életrehozó szer, hogy egy temetőnek fel
kellett volna támadni tőle. Hanem egy fatum történt a reczepttel. A
famulus, a kire bízva volt a tábori patika, a minapi gácsi
mulatozás után, a gyógyszeres ládikó helyett a várbeli szakácsnak a
fűszerszámos ládáját hozta el magával, mivelhogy olyan nagyon
hasonlítanak egymáshoz. Ez még hagyján, de csak a chirurgiai
eszközök tokját fel ne cserélte volna a háziúr borotválkozó
eszközeinek etuisjével! Már most addig, a mig a gyorsfutár vissza
nem cseréli az eltévesztett szerszámokat, sem a csodahatású
gyógyszert nem lehet elkészíteni, sem az olyannyira szükséges
érvágásokat nem lehet foganatosítani a betegnél. Az is nagy baj,
hogy a mindenféle írok és kenőcsök felkenésére szükséges
vászonpólya, pelenka s más efféle szintén mind ott maradt, ki tudja
hol?</p>
<p>Tehát addig is, a míg mind ez reggelig megérkeznék, csak igyék
szorgalmasan a patiens veres czéklalevet, a mi a mellvérzést
elállítja, mivelhogy maga is veres, és izzadjék minél többet,
kezeit, lábait a pokróczból ki ne dugja.</p>
<p>Alig várta Ocskay, hogy megszabaduljon az Aesculáptól, s egyedűl
maradhasson Csajághyval.</p>
<p>– Meg volt-e az ütközet? Ez volt az első kérdése.</p>
<p>– Meg bizony, felelt Csajághy. Még pedig teljes és tökéletes
diadallal. Megvertük a labanczot hiresen; elvettük ágyuikat,
beszalasztottuk a városba: még ott sem maradt tőlünk veretlen,
megostromoltuk a falakat s elfoglaltuk a várost; a labancz mind
befutott a várba, ott reteszelte el magát.</p>
<p>– Hogy énnekem nem lehetett ebben részem! sóhajtá fogcsikorgatva
a patiens. <span class="pagenum"><a name="Page_91" id=
"Page_91">-91-</a></span></p>
<p>– Sőt inkább neked volt ebben a legnagyobb részed, hidd el. Mert
az által, hogy te a hatalmas kérkedő Bottyánnal szembeszálltál,
hogy a sérthetetlennek hitt embert megsebesítetted, egyszerre úgy
fellelkesítéd a mi táborunkat, míg viszont a labanczokét oly
rémületbe hoztad, hogy könnyű lett a győzelem. Az öreget lepedőbe
vitték el a csatatérről s vele aztán fejét veszté az egész labancz
tábor. Senki se parancsolt többet. Te nyerted meg ezt a diadalt.
Énekli is felőled az egész kuruczság, hogy «Dávid verte meg a tíz
ezerét».</p>
<p>– Mégis szerettem volna megmutatni Bercsényi uramnak, hogyan
szoktak verekedni Andapál katonái.</p>
<p>– Megbánta ő azt már. Általam is üdvözletét küld hozzád, s
kéret, hogy csak a meggyógyulásodra ügyelj s az orvosának a
rendeleteit megtartsd.</p>
<p>– Mi fog történni most tovább?</p>
<p>– Az attól függ, hogy a labanczok mire határozzák el magukat? Ha
az egész seregükkel bennmaradnak Zólyom várban, akkor nagyhamar
kiéheztetjük őket, de hevenyében ostromra nem mehetünk, mert jól
védve vannak. Ha azonban a nagyobb rész ki akar törni a várból,
akkor azt üldözőbe veszszük, s a bennmaradtakat ostrommal nyomjuk
meg. Épen most értesült a fővezér átszökő labanczok által, hogy
odabenn az a szándék, miszerint a sebesült Vak Bottyánt ott hagyják
egy dandárral a várban, Forgách és Eszterházy uraimék pedig a másik
kettővel eleblábolnak valamerre, ha igen sötét lesz. A fővezér a mi
ezredünkre bízta, hogy a Szentkereszt felé vezető szorost tartsuk
szemmel, s ha arrafelé akar menekülni a labancz, hányjunk neki
ellent, míg a többi seregek körülfogják s megszorítják. Te csak
pihenj addig és izzadj az orvos rendelete szerint.</p>
<p>A mint Csajághy elhagyta Ocskay sátorát, késő éjszaka volt már.
Ocskay, a mint a földön feküvék (mert biz a tábor nem hordott
magával ágyat senki fia számára), hallotta jól az elvonuló
lovasságának a dübörgését sokáig a <span class="pagenum"><a name=
"Page_92" id="Page_92">-92-</a></span> csendességben; azután megint
egy huzamosabb dübörgést, a miről kitalálta, hogy az a menekülő
labanczok dobaja, kik a várból kifelé szöknek. Magában számítgatta,
hogy mi fog történni? Kudarcz lesz belőle. Nem az ő ezrede fogja
megszorítani a labanczokat, hanem azok nyomják el az ő
kuruczait.</p>
<p>Nem volt többé nyugta. Lehányta magáról a pokróczokat, kifutott
a sátorból, ott folyt előtte a Vág vize; beledobta magát, lebukott
a csipős hideg hullámba egy párszor, aztán visszasietett, a
csatlósával felöltöztette magát, feladatta a pánczélinget,
előhozatta a lovát, nyeregbe kapott s utána vágtatott az
előrehaladt ezredének. Épen csak minutára érkezett meg, hogy
kiszabadítsa a katonáit a kelepczéből, a mibe jutottak. Mivelhogy a
kurucz tábor többi része szép csendesen aludt az Úrban, ezt az egy
ezredet, meg a szorost őrző nehány száz főnyi hajduságot a meneklő
labanczok mind káposztává aprították volna; így azonban, a mint
Ocskay megjelent közöttük s felismerték az alakját, a kurucz új
lelket kapott, a labancz meg azt hitte, hogy a halottak támadnak
fel ellene, s futott, a merre tágasabbnak látta a világot, egyre
üldöztetve, vágatva Ocskay ezredétől, a kinek volt annyi esze, hogy
nagyon mélyen közéjük ne menjen. A labancz-dandár egészen eszét
veszté, s erre-amarra elkóborolt, tizedrésze sem talált oda
Schlickhez.</p>
<p>Reggelre tért vissza Ocskay a táborba az ezredével a nagy éjjeli
tusából, egy csapat fogolylyal.</p>
<p>A bámuló doktor Wolffiust ott találta épen az üres sátor
előtt.</p>
<p>– No hát doctor, én megtartottam híven a kúrát. Izzadást
rendelt, meg érvágást. Az izzadás meg volt nálam, az érvágást meg
én tettem meg máson. Probavi et successit. Ezt is beirhatja a
receptkönyvébe, hogy «kovácsnak orvosság, szabónak halál». Aztán
most már pólya és pelenka is van elég, a mire a kenőcsöket fel
lehet mázolni a daganatomra. <span class="pagenum"><a name=
"Page_93" id="Page_93">-93-</a></span></p>
<p>S azzal odaadta neki a labanczoktól elfoglalt zászlót, a mi épen
fehér volt. Jó lesz sebkötőnek!</p>
<p>Bercsényi azt irta erről a fejedelemnek:</p>
<p>«Ocskay is hozott vagy negyven német fogolyt: ő tudja, hol
vette? Standár semmi».</p>
<p>Biz azt fölszabták kenőcspólyának.</p>
<h2>HOGY VANNAK EZ ALATT OTTHON?</h2>
<p>Hónapok multak el, hogy Ocskay László nem kapott hazulról semmi
izenetet. Ennek pedig százféle oka lehetett. Az otthonlevők nem is
tudhatták, hogy ő hol, merre kóborol? Meglehet, hogy küldtek neki
levelet, de a küldött utközben labanczok, martalóczok kezébe
került. Hátha baj van? s azt titkolják előtte. Hogy nem felejtették
el, a felől bizonyos. A féltés nem bántotta még.</p>
<p>Maga nem akart onnan a táborból senkit Ocskóra küldeni, hogy
hírt hozzon neki. Ez megint nekiindította volna az irigykedők
mendemondáit. Meg akarta mutatni, hogy neki is spártai szive van.
Ha felkötötte a kardot, nem gondolt az elhagyott örömeire.</p>
<p>S minden napnak megvolt a maga terhe és a maga veszekedése.</p>
<p>Mikor nem verekedünk az ellenséggel, akkor veszekedünk egymás
között.</p>
<p>Ha diadal van, abból minden ember követeli az oroszlánrészt
magának. Először a vezérek, azután a főtisztek, meg az altisztek, a
lovasság, meg a gyalogság, mindenki külön magára nyerte meg az
ütközetet, utoljára a trombitás is előáll: ha ő ott nem lett volna!
Ha pedig kudarcz van, annak a hibáját minden ember keni másra,
egyik vezér a másikra, azok meg az alvezérekre, utoljára a
közkatona volt a hibás; sőt úgy kerül, hogy a trombitások
vesztették el az ütközetet. (Mint például a romhányit.)</p>
<p>A közkatonák ezalatt czivakodnak a zsákmányon. A kinek
<span class="pagenum"><a name="Page_94" id=
"Page_94">-94-</a></span> valami értékes kincset juttatott a
véletlen, az szökik vele haza.</p>
<p>A pápisták czivakodnak a kálvinistákkal. Valami titkos kéz
hintegeti a konkolyt a táborban, hogy a kálvinisták ne bizzanak
Rákóczyban, a ki maga is katholikus, Bercsényi is az; alvezérei,
Ocskay, Andrássy, Károlyi mind buzgó pápisták.</p>
<p>Egyik csapat kap zsoldot, a másik nem kap, az egyiknek
egyenruhát adnak, a másiknak nem. Ezen mindjárt összevesznek.
Később aztán megint azon ortályoskodnak, hogy a melyik csapat nem
kap zsoldot, annak a tarsolya duzzad az ezüst-tallértól, a melyik
pedig zsoldot kap, annak a táskájában csak réz-libertas kong; aztán
az egyenruhás sereg kopott, a nem-egyenruhás pedig fényes. Annak
«adnak», ez meg «vesz». Kész a veszekedés.</p>
<p>Van a táborban magyar, német, tót, orosz, lengyel, svéd,
franczia, tatár. Ez mind más nyelven dicséri az Istent, de egymást
szidni mégis tudja. Mikor sok van a jóból, akkor azon vesznek
össze; a magyar paprikával szereti az ürühúst, a német káposztával,
a lengyel lencsével, a svéd borsóval, a tatár rizszsel, a franczia
meg csicsókával: együtt nem ehetnek. Ha pedig semmi sincs, csak
profunt, akkor valamennyi haragszik.</p>
<p>Mikor rostokolnak, előveszik a tarsolyból a kártyát és ütik
naphosszant, manicheus módon diskurálva mellette: a tiszt urak sem
tesznek egyebet, csakhogy azok ezüst-, meg arany-libertasban
játszanak.</p>
<p>Aztán folyik az árulkodás, nyiltan és titokban. A fejedelem
előtt gyanusítanak mindenkit, a fejedelmet meg gyanusítják mindenki
előtt.</p>
<p>Közelről nézve, milyen próza ez! messziről milyen magasztos
költészet! részleteiben milyen kicsinyes, az egészben milyen
fönséges kép! Egy nemzet, mely a szabadság mellett fegyvert
ragad!</p>
<p>Valóban, az egész nemzet ott van már a zászlók alatt. Be van
hódítva az egész Tiszavidéke egész le odáig, a hol <span class=
"pagenum"><a name="Page_95" id="Page_95">-95-</a></span> még a
török szultán pasái parancsolnak, a kik alatt békesség van;
feltámadt egész Erdély, a székelység fegyverbe öltözött, a Dunántúl
meg van nyerve. Az idegen csak azt a darab földet bírja még, a mit
fegyvereseivel megszállva tart: ott is csak a földet, a sziveket
nem. Övé a kerített városok sáncza, a lakosok már nem. A Károlyiak,
Andrássyak után következett Forgách, Eszterházy, a kik még a
zólyomi ütközetben a császári sereget vezették. Maga Vak Bottyán
is, a mint sebéből kiépült, feladta Zólyom várát s maga is
meghódolt a fejedelemnek, egész várőrségével együtt.</p>
<p>Egy késő téli reggel, úgy február táján, azzal a hírrel lépett
be a fővezér táborából érkező Csajághy Ocskayhoz, hogy a fejedelem
az áttért Forgáchot és Bottyánt tábornokaivá tette.</p>
<p>– Megérdemlették, felelt rá Ocskay. Vak Bottyánt én lőttem
tönkre s Forgáchnak én vertem szét a labanczait; hanem ez az ő
érdemük, nekem pedig az én hibám. Ha mint megvert labanczvezér
jönnék ide, én is lehetnék még generális.</p>
<p>Csajághy megfogta Ocskay kezét s a szemébe nézett élesen.</p>
<p>– Azt akarod mondani ezzel a tekintettel, ugy-e bár, szólt
Ocskay: hogy ime «egy indulat, egy harag egyszerre más embert gyúr
belőlem». Ne hidd azt. Nincs nagyravágyásom. Ha kivánja a
fejedelem, mint közlegény szolgálok a seregében.</p>
<p>– De ő mást kiván tőled. Egy nagy kiterjedésű missiót akar rád
bizni. Téged hatalmaz fel, hogy insurgáltasd az egész felső
vidéket, a hol a tót nép lakik s alakíts belőlük saját parancsod
alatt álló csapatot, azokkal a saját terved szerint, a fővezértől
függetlenűl, viselj hadjáratot. Tetszik ez az ajánlat neked?</p>
<p>– Elfogadom.</p>
<p>– A csapatok gyülőhelye Ocskó mellett fog lenni: a Dodvág
védelme alatt. <span class="pagenum"><a name="Page_96" id=
"Page_96">-96-</a></span></p>
<p>– Értem. Ez Bercsényi sarcasmusa megint. Mintha hallanám:
«Ereszszük haza a gyereket szopni». Mintha olvasnám a rólam írt
leveleket: «Ocskay ott dőzsöl Ocskó várában, szokás szerint
dorbézol részeg czimborákkal.» De fogadom neked Istenemre, hogy a
míg az én dandárom a Dodvág mellett fog táborozni, senki az én
seregemből ágyba nem megy hálni, se födél alá melegedni, se
asszonyembertől egy ital vizet nem kap; maga a vezér sem, habár
olyan közel tanyáznánk ocskói kastélyomhoz, hogy a feleségem szava
áthallanék hozzánk.</p>
<p>– Ezt még jobban szeretem, mondá rá Csajághy.</p>
<p>– Akkor hát készítsd el a dandárunkat az indulásra.</p>
<p>Másnap útrakeltek. Ocskay fegyelmet tartott, mert ő a saját
ezredének tudott hópénzt fizetni. Telt abból, amit a
bányavárosokban készpénzül talált. Hogy az ezután összetoborzandó
csapatokat hogyan fogja fizetni, arra is majd ád módot az Isten. A
ki a mezők liliomait táplálja, pedig azok is kardot viselnek!</p>
<p>Már olvadni kezdett a hó, a midőn Ocskay megérkezett a
dandárával a Dodvág mellé. Fáradságos volt az útja, mert a víz több
helyütt kiáradt s elhordta a hidakat.</p>
<p>Amint egy dombtetőre felért Ocskay, a honnan épen le lehetett
látni Ocskóra, még a lova is visszatorpant a látványtól, mely
szemébe tűzött. Az egész faluban nem volt egy ép háztető, csak a
kormos gerendák, kútgémek meredeztek fel az égnek, a templom egy
rom volt, a torony tető nélkül, harangok nélkül; a falun kívül levő
kastély épnek látszott, de mellőle ki volt vágva a kert, az erdő,
annak a helyén is csak fekete tuskóhalmaz összeégett maradványa
sötétlett a hó közül, s az ablakok télhideg idején mind tárva,
nyitva.</p>
<p>– Mi történt itten?</p>
<p>Ocskay László sarkantyuba kapta a lovát s a lejtőn vágtatva
nyargalt lefelé, kisérete alig birt nyomában maradni. Be a faluba
mind. Senki sem jött eléjük. Nem volt <span class=
"pagenum"><a name="Page_97" id="Page_97">-97-</a></span> abban a
faluban egy élő lélek, a kihez egy kérdést lehetett volna intézni:
mi történt itt? A házak mind le voltak égve, a melléképületek, a
mik egészen fából szoktak lenni, csak egy koromhalmazzal
jelentkeztek a kőomladék mögött. Itt ellenség járt. Olyan ellenség,
a kinek czélja a pusztítás. A templom oldalába egy ágyugolyó fúrta
be magát, félig kinn szorulva a falból. Itt tehát egy nagyobb
ellenséges csapat volt, mely ágyut is hord magával.</p>
<p>A piacz közepén ott hevertek az elhullott lovak maradványai, a
mikről az elvadult kutyákat még a lovasok közeledése sem birta
elriasztani.</p>
<p>Hát még a kastély!</p>
<p>Mikor Ocskay bevágtatott az udvarára, alig ismerte fel, merre
van előre? merre hátra? A mellvédek ledöntve; a tornáczot tartó
márványoszlopok kifeszítve; az ajtók sarkaikból kiszakítva, minden
ablak, redőny bezúzva, s a szép százados fák kivágva az udvaron
tőből.</p>
<p>Mi történt itt?</p>
<p>Ő maga rohant fel elől a tornáczra; onnan a pitvarba, a
czímerterembe, a belső palotába: pusztulás, rombolás rémképe
fogadta mindenütt. Összezúzott bútorok hevertek szerteszét
halomban, porczellán-edény, velenczei kristály cseréppé törve,
kályhák, kandallók összezúzva, a falak fresco-festményei
eléktelenítve, a czímerterem kirakott padlatán mutatták a
patkónyomok, hogy abból istállót csináltak.</p>
<p>Hát az ágyasházban mi van? A szép, remekbe faragott, mennyezetes
nyoszolya fejszével széthasogatva; a nehéz almáriomok erőszakkal
felfeszítve, a vasláda, melyben az asszony ékszerei, a családi
ereklyék álltak, fenekével felfordítva, s az azon ütött tágas rés
mutatja, hogy tartalma hiányzik. Hanem a szoba közepén van egy nagy
boros hordó. Itt vigan tivornyáztak. S a fekete pinczepenész a
padlaton hirdeti, hogy bokáig gázoltak a borban.</p>
<p>De hát kik voltak azok? <span class="pagenum"><a name="Page_98"
id="Page_98">-98-</a></span></p>
<p>Ocskay csak leroskadt, mint a szélhüdött, arra a romladékára a
hitvesi nyoszolyának, s a fejét lecsüggeszté.</p>
<p>Senki sem merte őt vigasztalni.</p>
<p>Egy elejtett gomb, egy öltönydarabnak a foszlánya drága kincs
lett volna előtte, a mely elvesztett hitvesétől ittmaradt hírt
mondani. Semmi, semmi. Úgy eltünt, hogy emléke sem maradt. Mindent
elvittek magukkal a pusztítók, a mi csak értékkel birt, csupán a
könyveket dobálták rakásra. A nyoszolya forgácsai között ott
hevertek azok a lapok, a miket Ocskay néhanapján Bellarminius
fordításával teleirt. Az utolsó éjszakán is azokat olvasgatta a
hitves. A többi könyv oda volt hányva a szegletbe, penésztől zöld
halom.</p>
<p>Ocskay egyszerre felugrott, kitörő indulatának féktelen dühében,
s ökleit rázva az ég felé, ordíta: «Isten! Isten! Hol voltál, mikor
ez történt? Add vissza nőmet! Add vissza hitves feleségemet! Mert
ha elveszed tőlem azt, a mi az enyim: én esküszöm a poklokra, hogy
elveszem tőled azt, a mi a tied!»</p>
<p>Csajághy nem állhatta meg, hogy ezért a pogány beszédért meg ne
szólítsa a dühöngőt; ő igaz puritán férfi volt.</p>
<p>– Ne ragadtasd el magad ilyen indulatra, vezérem; ne lázadj fel
Isten ellen.</p>
<p>Ocskay úgy volt, mint a kit a villám szele ütött meg;
támolygott, szédült.</p>
<p>– Mondtam valamit? Nem… Tenni akarok valamit. Nem akartam Istent
káromolni… Az nyomoruság… Még embert se káromoljon senki… A szidás
csak kutyaugatás… Befogom a számat. Nem hallja szavamat senki. De
teszek valamit.</p>
<p>S azzal még egyszer fellökte az öklét a magasba, s arczát az ég
felé fordítá, tele pokolkínnal; s akkor egyszerre, mint egy visio
látnokának nyiltak fel a szemei kerekre, ijesztő
lázragyogással.</p>
<p>– Nézd! Nézz oda! kiálta, megragadva Csajághy kezét.
<span class="pagenum"><a name="Page_99" id=
"Page_99">-99-</a></span> Látod azt? Ott a válasz. Csajághy is
odatekintett, a hová Ocskay reszkető kezével mutatott, fel a
magasba.</p>
<p>Mi volt ott látható?</p>
<p>Az égszinkék szobamennyezeten fekete koromfestékkel felirva e
szavak:</p>
<p>«<span class="smcap">hic fuit ritschan</span>.» (Itt volt
Ritschán.)</p>
<p>– Látod?</p>
<p>– Látom.</p>
<p>– Most már tudom, hogy mit teszek.</p>
<p>– Én is.</p>
<p>– Azt tudod, hogy én mit teszek?</p>
<p>– Azt.</p>
<p>– Akkor te jobbra, én balra. Mához egy hétre találkozunk.</p>
<p>– Hol?</p>
<p>– A dévényi révnél. Te a Fehérhegyek túlsó oldalán mégy, én az
innensőn haladok.</p>
<p>– Ott leszek napjára.</p>
<p>Azzal megszoríták egymás kezét.</p>
<p>– Félnappal később indulj, hogy egyszerre érkezzünk, nekem
kerülő utam van.</p>
<p>Ezzel Ocskay elsietett.</p>
<p>Csajághy az elpusztított kastély ablakából nézett utána s látta,
a mint a nyergébe ugrik, odahivatja a zászlótartót, elveszi a
kezéből a piros zászlót s megcsókolja azt keservesen,
kétszer-háromszor is.</p>
<p>Nincs már más, a kit csókoljon.</p>
<p>«Hű maradsz hát mind a kettőhöz!» dörmögé magában a vas
ember.</p>
<h2>AZ ÉGŐ KLASTROM.</h2>
<p>Az a rövid összebeszélés Ocskay és Csajághy között pediglen nem
volt valami sympatheticus bűbájosság, mintha két ember egymásnak a
szivében olvasgatott <span class="pagenum"><a name="Page_100" id=
"Page_100">-100-</a></span> volna; hadviselés idején elvihetné a
kánya az olyan hadvezért, a ki az alvezérei psychologiájára bizná,
hogy találják ki, mit gondol ő most, hogy mi lenne a jó haditerv? s
ha kitalálták, végezzék el. Tudni kell, hogy régen meghányt-vetett
terv volt ez Ocskay és Csajághy között, a mi fölött ők ketten
gyakran elábrándoztak hosszú téli táborozás alatt, az őrtüz
mellett, közös szalmán heverészve. Vakmerő, kivihetetlen ábránd!
Most jó idő nyilt rá! Az alkalom kedvez! A régi vesztes vezért,
Schlick tábornokot Bécsbe visszahivták, helyette Heisztert küldték
le; a ki aztán a határszélről minden rendes csapatot magához
szedett, hogy összegyűjtött erővel egyszerre lecsapjon a kurucz
fejére, ez most ott jár a Dunánál Károlyi Sándort zaklatni. Itt
pedig van egy feldühödött férj, a kit a feleségétől megfosztottak s
a ki képes ezért az Istennel szembeszállni. Kezében a felhatalmazás
a fejedelemtől, hogy a mi sereget maga körül tud gyűjteni, azzal
kezdjen a saját tetszése és belátása szerint hadjáratot… Most lehet
ebből a tervből valami! Tehát nem kellett azt egymásnak hosszasan
magyarázniok. Csak a végső jelszóra volt szükségük: «Mához egy
hétre Dévénynél találkozunk!» odáig «kiki magáért!»</p>
<p>Derék munka volt, a mit «odáig» is elvégeztek. A vidéken
szerteszét kóborolva portyázó kurucz csapatokat mindenünnen
magukhoz szedték, Csajághy elhozta magával Bokross Pál tót
lovasait, a kik puskával is tudtak lóhátról lőni, Révay Imre gyalog
bocskorosait, a kiket «tót hajduknak» tiszteltek, Turóczy
hanákjait, a kik hosszú társzekereken vitetik magukat, a
lovassággal versenyt vágtatva s csak a verekedésre ugrálnak le,
puskát ragadva; Ocskay viszont megkapta Móricz István Tiszavidékről
idezüllött orosz hajduságát, Bóné Bandi, Gencsy Zsiga, Majos
Jancsi, Kaszás Pali vakmerő csikósbandáit, Andrássy (a barátvezér)
töröktatár hadát, a kik még nem vették be a puska használatát,
hanem nyillal tudtak lőni; de legnagyobb örömére rábukkant a
hajdani bajtárs Borbély <span class="pagenum"><a name="Page_101"
id="Page_101">-101-</a></span> Balázs csapatjára is, a kivel együtt
vezették a rongyos gárdát. Megint csak olyan rongyos gárda volt az,
a kit vezetett. Hogy lettek így megtépve? ezt az az út tudná
megmondani, a mit a Tiszától a Vágig tettek, mindennap hol verve,
hol veretve, hol dőzsölve, hol koplalva. De ennek a régi bajtársnak
igazán megörült Ocskay, hogy újra feltalálta. Nem szégyelte
megölelgetni, azért, hogy ilyen rongyos. «Majd nem leszünk mi
rongyosak, ha visszajövünk!»</p>
<p>Egész Dévényig nem közölték a vezérek senkivel az útjok czélját,
mikor aztán pontosan az összebeszélt időre együtt voltak
Dévény-Ujfalunál, akkor mondták meg a seregnek, hogy hová
mennek?</p>
<p>«Be Ausztriába! Fel Bécsbe!»</p>
<p>Volt erre a szóra őrjöngő riadal!</p>
<p>Hiszen erről álmodozott minden ember.</p>
<p>S aztán mi volna benne lehetetlen? Voltak együtt összesen
ötezeren. Ötezer olyan ember, a kinek nincs mit veszíteni e földön.
A kinek a szántóföldén a vetést fölégették, lakházát szétdúlták,
hozzátartozóit levágták, marháit elhajtották, a kit minden bozót
megtépett, minden zivatar megszapult, tűz megégetett, kard
megsebesített, vad sors összesepert: kiéhezve, felbőszítve,
kétségbeesve… Aztán egyszerre előtte áll a megnyilt paradicsom, még
csak nem is őrzik.</p>
<p>A szomszéd Morva, Ausztria akkor is valódi tárháza volt a
bőségnek. Jó földe, szorgalmas népe. A nagy török járás óta háborut
nem látott a vidék, a nép fegyvert nem forgatott; csűrök, pinczék
telve; istállók, aklok megrakva gyönyörű szarvasmarhával, lovakkal,
birkákkal; a helységekben posztó- és vászonszövő gyárak; mindenütt
fényes úri kastélyok, ellátva az osztrák főurak kincses pompájával.
Csak át kell lépni a Morva folyón!</p>
<p>Ocskay ezt adta ki napi parancsban:</p>
<p>«A hol ellent nem állnak, ott senkit ne bántsatok. A ki fegyvert
nem visel, azt meg ne öljétek, asszonyt, gyermeket <span class=
"pagenum"><a name="Page_102" id="Page_102">-102-</a></span> ne
infestáljatok. A mire szükségtek van, azt elvehetitek, a mire
nincs, azt el ne rontsátok, a mi lábán jár, azt elhajthatjátok; de
semmit fel ne gyujtsatok, mert még többször is vissza akarunk ide
jönni! Azért a népet tőlünk el ne vadítsátok. Sőt inkább hozzánk
édesgessétek. A ki ez ellen vét, golyóba fut!»</p>
<p>Csupa tréfa volt az első átkelés a Morván. A szép holdvilág
mellett, a rongyos gárda egy csapatja (a kinek legkevesebb kár esik
a sarujában, ha megázik), meg a Bokross Pál bocskoros lovasai
átusztattak a Morván a tulsó parti révig, ott elfoglalták a
kompokat s éjfélig átszállították rajtuk az egész dandárt.</p>
<p>Átellenben fekszik Schlossdorf vára, egy csinos kis tubákos
pikszis, annak a kapuját petárdával csakhamar bedönték s az álmos
várőrség kezéből kiszedték az egyet-mást, a mi emberölő szerszám
lehetne, s azután szépen átkoczogtak Hof városba, szerencsés
jóreggelt kivánni, ott megfrüstököltek vigan, s kivetették a
sarczot egész barátsággal.</p>
<p>Itt nem soká pihenének, felkerekedtek s folyvást az országúton
haladva, ebédre megérkezének Witzelsdorfba, a hol a népség már
eléjük jött békedeputatióval s megköté a kapitulatiót, hozta
társzekerekkel eléjük a sok élelmiszert, s beleegyezett a sarczba.
Abban a városban csupa posztógyárosok voltak. Annyi purgomál
posztót, szameth daróczot, és karassia kelmét meg kamuka bársonyt
szolgáltattak ki Ocskaynak, hogy azzal az egész hadseregét
felruházhatá. Ezért nem is háborgatá a városukat. Ellenben a
környékben levő nagy uraságoknak a mezőiről, a mi lábasjószágot
talált, azt elhajtatá, a lovaknak a javát a maga népe között
kiosztogatá. Ott éjszakára pihenőt is tartott.</p>
<p>Másnapra már a betörés hire nagy messze földet befutott. A
rémület, mint a futótűz, terjedt mindenfelé, s vele együtt futott a
nép is, a merre látott. A kuruczokról rémmeséket beszéltek, s a
számukat szokás szerint roppantul <span class="pagenum"><a name=
"Page_103" id="Page_103">-103-</a></span> nagyították. A
kastélyokból a földesurak mind futottak családaikkal és sebtén
összeszedett kincseikkel együtt át a túlsó parton fekvő
Fischamendbe, Hainburgba, mert a bécsi úton már Probsthofig
száguldoztak Ocskay előcsapatjai, sőt éjszakára magát Enzersdorfot
is bevették, az ottani helyőrség rövid puskázása után, a miért
aztán a városra kemény sarczot is vetettek.</p>
<p>Lett erre nagy rémület Bécsben! A kuruczok félnapi járóra a
császárvárostól! Igaz ugyan, hogy Bécs lakossága maga képes akkora
védsereget kiállítani ellenök, a mi azokat agyonnyomhatja, aztán a
várost erős kőfalak, ágyúkkal megrakott sánczok védik, a mik még a
török szultán egész hatalmának is győztesen ellen tudtak állni; van
is feles számú helyőrség a fővárosban; de mégis megdöbbentő volt az
a mesés vakmerőség, hogy az a féreg, a kiről a hadi bulletinek
egyre azt hirdették, hogy a sarkaik alatt most vonaglik utolsót,
egyszerre a császárváros határában üti fel szarvasfejét s itt a
közelben okádja sárkánytüzét.</p>
<p>A Bécs városi főparancsnok, Strassoldo, rögtön összedoboltatta,
trombitáltatta a rendelkezése alatt álló csapatokat, a
polgárőrséget a bástyák őrizetére állíták fel; a pattantyusokat a
sánczágyúkhoz állíttatá, maga pedig egy igen tekintélyes dandárral
kivonult a vakmerő kuruczhadnak egy olyan leczkét adni, a mitől
annak örökre elmenjen a kedve az ilyen tréfáktól. Csapatjai mind a
szine-java voltak a hadseregnek; jól fegyverezve, derék vezetők
alatt. Azokkal a kuruczsereg nem mérkőzhetett.</p>
<p>Ezeknél Csajághy vezette az előhadat. Mikor az előre küldött
portyázóktól megtudá, hogy minden oldalról túlnyomó hadoszlopok
közelítenek, nagy okosan visszahuzódott Enzersdorfra, a hol Ocskay
volt a derék haddal.</p>
<p>– Bécsig már nem mehetünk, mondá a vezérnek. Az osztrák
fölébredt, s ágyuival jön ellenünk, nálunk pedig az a leggyöngébb
fegyver, a népünk nem szokta meg. Ideje lesz visszafordulnunk.
<span class="pagenum"><a name="Page_104" id=
"Page_104">-104-</a></span></p>
<p>– Helyesen mondod, szólt Ocskay. A czélunkat elértük. Zsákmányt
ejtettünk, élelmi szert gyűjtöttünk, a mennyi a hadunknak elég;
most az a főgond, hogy azt hazavihessük. Te rendeld a társzekereket
előre, magad a legbiztosabb lovasezredünkkel maradj hátul, a
visszavonulást fedezni. Én pedig az alatt megteszem a
kurucztempót.</p>
<p>– Lesbe állsz egy csapattal, s mikor az üldöző ellenség az én
hátamat verve, vakon előre rohan, akkor az oldalába csapsz, s két
tűz közé szorítod? Melyik ezred menjen veled?</p>
<p>– Majd kiválasztom én a nekem való embereket, te csak vidd
magaddal a saját ezredemet.</p>
<p>Borbély Balázs rongyos gárdája kinn az Enzersdorf melletti
vadaskertben tanyázott (a városba bevinni nem volt őket tanácsos)
mikor alkonyattájon csak megjelen közöttük Ocskay.</p>
<p>Különösen volt fölszerelve. Nem az a pompás mente rajta, nem is
az az arabs ló alatta, a miről a «nyalka kurucz»-ra ráismertek már
messziről, hanem ugyanaz a rongyos-szurtos készség rajta, meg az a
görhes, sovány, de azért erős csontos ló alatta, a miről a
tiszabecsi peteknél hires lett.</p>
<p>– No rongyos gárda, hát ismersz-e még? Akartok-e még egyszer
velem jönni? Megint olyan jó helyre?</p>
<p>De nagy örömrivallással hallották ők azt a szép szót. Mennek
azok vele, ha kivánja, a felkelő holdat ostromolni is!</p>
<p>Ocskay még a töröktatár légiót is magához vette, s ezzel a
szedett-vedett haddal félre állt a derék seregtől, a mit elébb a
társzekerekkel előre indított a magyar határ felé.</p>
<p>A vadaskert egész a Dunáig terjedt, úgy hogy a dámvadak néha
átugráltak a kerítésen s átusztak a nagy szigetbe, a miben pompás
gyümölcsös-kertek valának azon időben mulatóházakkal, üresek az
esztendőnek ilyetén <span class="pagenum"><a name="Page_105" id=
"Page_105">-105-</a></span> szakában, maga a sziget is nagyobb
részt víz alatt a Duna áradása miatt. Nem lakik itt most élő
ember.</p>
<p>Ocskay erre a szigetre hozta át a lovasait, átusztatva a Duna
keskenyebbik ágán. Ott lesben megálltak.</p>
<p>Ez a mai éjszaka mindenképen viharosnak indult. A császári
parancsnok, tudva jól, hogy a kurucz sereg nem végezheti a
visszavonulását elég gyorsan, a sok megrakott társzekér, az
elterelt csordák, nyájak gátolják a gyorsított menetben, annálfogva
rajta volt, hogy azt minél hamarább utólérje; e végett a lovasságát
erősített haladásban indítá előre s még az éj homályában utól is
érte a kuruczok utóhadát, míg a gyalogsága hadtudományi
felosztásban vonult fel lépcsőzetesen, en échelon utána, à cheval
véve a nagy országutat a lába közé.</p>
<p>A szigetről láthatá Ocskay a felvereslő villanásokat az
éjszakában, a mit az ágyúk lobbantottak az égre, a mint Strassoldo
és Csajághy összetalálkozának.</p>
<p>– No most mi következünk, fiuk! mondá Ocskay. «Előre!»</p>
<p>– A bal partra át? kérdé Borbély Balázs.</p>
<p>– Nem. A jobbra! Mi Bécs ellen megyünk!</p>
<p>Őrjöngő egy gondolat! Ezer kétségbeesett rongyos ficzkóval, meg
háromszáz nyillövő tatárral megrohanni Bécs városa kapuját! Kitelt
tőlük, hogy megtegyék! Hova híhatta volna Ocskay, hogy utána ne
mentek volna?</p>
<p>Átusztattak a sarkában a Duna szélesebbik ágán is, s aztán éjnek
éjszakáján, mielőtt a hold feljőne, Schwechat alatt, erdők, fasorok
között, észrevétlenül, mint a kisértettábor, keresztül az elhagyott
török sánczokon, út nélkül, torony irányában. Az óriási Szent
István torony, messze világító lámpájával volt a kalauzuk. Mikor a
fogyó hold feljött a laxenburgi halmok mögött, épen akkor szállt le
a török sáncz oldaláról, mint egy sátánlégió, a rongyos gárda.</p>
<p>Az akkori Bécs külvárosai még csak a Favorita-vonalig terjedtek,
az sem volt valami erős sánczolat, csupán a <span class=
"pagenum"><a name="Page_106" id="Page_106">-106-</a></span> mezei
lakok és kertek palánkjainak tömege, a köztük levő országút elzárva
sorompóval.</p>
<p>A mint Ocskay csapatja a sorompóhoz megérkezett, az ott
felállított őrség eldobálta a fegyvereit s futott keresztben a
mezőkön, káposztáskerteken szerte, ordítva: «itt vannak a
kuruczok!»</p>
<p>Ezen az oldalon épen nem várták őket.</p>
<p>A pokol hányta-e fel méhéből, hogy most egyszerre a Duna jobb
partján vannak?</p>
<p>A sorompón és az első sánczkarózaton túl következett a császár
kedvencz vadászó helye.</p>
<p>Ocskaynak jó helyismerete volt ezen a helyen, labancz korában
maga is cserkészett az udvari kisérettel ebben a pagonyban. Tudta,
hogy ennek a tekervényes útjain keresztül egészen a külvárosig
lehet hatolni.</p>
<p>A vadaskerten túl volt egy nagy kolostor, a melyben a Krisztus
töviskoszorújáról nevezett Dornenkränzerin-apáczák laktak.</p>
<p>Ez volt a legelső nagy épület, a mit maguk előtt találtak.</p>
<p>– Ezt kell elfoglalnotok! parancsolá Ocskay a kuruczoknak.</p>
<p>Ez volt az, a mit az égbe ordított, mikor ocskói
pusztakastélyában felesége összetört nyoszolyájáról felugrott, hogy
magát az istenséget megtámadja kínos veszteségeért.</p>
<p>«Add vissza azt, a mi az enyém, vagy fogadom a poklokra, hogy én
veszem el azt, a mi a tied!»</p>
<p>Egy egész kolostort, tele szent szűzekkel, a kik az «Úr
menyasszonyai!»</p>
<p>Erre tört, ezért fáradt, czélnál volt.</p>
<p>Benn, magában Bécs külvárosában, elfoglalni egy egész zárdát,
Istennek szentelt asszonynépével s azt vinni el magával, áldozatul
az elrabolt hitvesért.</p>
<p>Egész kardala a jajkiáltásnak feleljen vissza arra a
vészsikoltásra, a mit az ő «egyetlene» hasztalan küldött fel az
égbe. <span class="pagenum"><a name="Page_107" id=
"Page_107">-107-</a></span></p>
<p>«Rajta, kurucz! Rajta tatár!»</p>
<p>Hanem a vakmerő kisérlet, a mi a legnagyobb akadályokon
mesemódon átsíkamlék, ime elbicsaklott egy igen csekély kis dolgon.
– Egy maroknyi embernek bátorságán.</p>
<p>Ha lehető volt az a képtelenség, hogy egy másfélezernyi csoport
betörjön a császárvárosba s rémülettel töltsön el százezer embert,
viszont az a lehetetlenség is megvalósúlhatott, hogy ez a vakmerő
légió útjában találjon hatvan olyan embert, a ki feltartóztatja.
Ennyi polgári őr volt a kolostor falai mögé elhelyezve, hanem ezek
az első támadásra oly gyilkos tüzeléssel fogadták Ocskay csapatját,
hogy az visszahőkölt.</p>
<p>A kolostor jobban készen volt a védelemre, mint valamennyi
nagyhírü vár, a minek az ormára Ocskay kitűzte a győzelmes
zászlót.</p>
<p>Nem lehet ezt csak úgy egy kézcsapásra elvenni.</p>
<p>Ocskay egy pár száz kuruczot leszállított a lováról, s maga
állott az élükre. Az útfélen volt egy nagy fafeszület, azt
kiemelték a helyéből, s azzal rohantak neki, mint a kőfaltörő
kossal, a kolostor ajtajának.</p>
<p>Hanem az nagyon jó ajtó volt: erős kovácsolt vasból; nem
engedett. A védők granátokat dobáltak a támadók közé, a mik
durrogva pattogtak szét a lábaik alatt. A kurucznak ez nem
tetszett; Ocskay csak azon vette egyszer észre magát, hogy egyedül
hagyták az ajtó előtt.</p>
<p>Tombolt dühében. – Ő, a ki annyi erősséget bevett, most egy
nyomorult klastrom előtt kudarczot valljon!</p>
<p>Fogott egy granátcserepet, a mi a lábához pattant, s annak az
élével felkarczolta a kolostor barna falára e szókat:</p>
<p>«<span class="smcap">hic fuit ocskay</span>.»</p>
<p>Azzal visszament a csapatjához, nem törődve az utána küldött
golyókkal, a mik közül némelyik a pánczélingén siklott végig.
Eléhivatta a tatárokat.</p>
<p>– Ha nem hozhatom őket ki, veszszenek odabenn! <span class=
"pagenum"><a name="Page_108" id="Page_108">-108-</a></span></p>
<p>Oh a tatároknak nem kelletett sokat magyaráznia, hogy mit
tegyenek. Gyakorlatuk volt ebben. Szurokkanóczokat kötöttek a
nyilaik végére s azokat meggyujták, úgy lövöldözék a kolostor
tetejére. Rövid idő múlva lángban állt a tető.</p>
<p>Benn a szent szűzek ijesztő rémsikoltozása hangzott.</p>
<p>Ocskay gyönyörrel hallgatta azt.</p>
<p>– Hát az én Ilonkám nem igy kiáltozott-e?</p>
<p>Egy ablakon át két hófehér kéz nyúlt elő s imára kulcsoltan
látszott feléje esengeni. Ocskay észre is vette azt.</p>
<p>– Mintha csak az én Ilonkám fehér kezeit látnám, mondá kegyetlen
keserüen. A hogy azt meghallgatta az Isten, úgy hallgassa meg ezt
is!</p>
<p>(Pedig meghallgatta mind a kettőt!)</p>
<p>– Lőjjed, tatár, lőjjed!</p>
<p>De már ez mégis vastag tréfa volt a bécsieknek! Felgyújtani egy
kolostort a szemük láttára! Hirtelen összeszedték a császári várban
levő nehéz vasasokat s azokat indíták a vakmerő betörők
megtorlására. Jöttek nagy trombitaharsogással, a falakon is
mindenütt megpördültek a dobok, az egész város feltámadt álmából,
ágyúkat sütöttek el, rakétákat eregettek fel a Szent István
tornyából, hogy a bal parton levő seregeket fellármázzák. Ocskay
átlátta, hogy itt jó lesz visszavonulásra gondolni.</p>
<p>A pokolszomj el volt kissé oltva szivében. Hallotta az ártatlan
nők jajordítását, jól lakott vele, talán nem is bánta már, ha
megszabadulnak is. Tán nem ég addig rájuk a tető, a mig a tűzoltók
megérkeznek?</p>
<p>Csapatjaival visszavonult a császári vadaskertbe.</p>
<p>Az ellene küldött vértesezred megkisérté üldözőbe venni, de a
sűrűben oly nyilzáporral fogadtatott a tatárok által, hogy
kénytelen volt visszatérni. A nyil még most is veszedelmes fegyver.
Bizonyítják azok a harczok, a miket afrikai vadak ellen folytatnak
mai nap európai seregek. A gyorspuskát is megszégyeníti a sok
nyil.</p>
<p>A kuruczoknak nem is igen látszott sietősnek ebből a
<span class="pagenum"><a name="Page_109" id=
"Page_109">-109-</a></span> szép erdőből odább menni. Ilyen szép
helyet ők régen láttak. Ilyen fűbe régen haraptak az ő lovaik.
Azoknak is kell egy kis pihenés. Biz ők lenyergelnek, a míg az
ellenség odabenn összeczihelődik. Ott volt az állatkert, a drága
szép zsiraffjaival, antilopéival, gazelláival: hogy hagyta volna
azt a kurucz megkóstolatlan? a ki soha sem evett még ilyen húst.
Sem czédrusfából, meg drága puszpángfából még nem rakott soha
tüzet, a minél a pecsenyéjét megsüsse. Volt a császárnak két
betanított párducza is, a mikkel őzekre, dámvadakra szokott
vadászni. Azokat is lelőtték és megették, nem mintha jó lett volna,
de a dicsőségért: az egyiknek a bőre jó lesz kaczagánynak Ocskay
uram, a másiké Borbély Balázs uram számára. Csak jó virradat felé
hagyták ott a megszeretett tanyát. A tatárok még egy-egy darab
himalajai yaknak a maradványait is a nyereg alá rakták, majd
megporhanyul útközben.</p>
<p>Ennek a vakmerő tanyázásnak pedig az a következése lett, hogy a
bécsiek, látván azt a száznál is több őrtüzet a császári
vadaserdőben, nem hihettek egyebet, mint hogy az egész tábor
szállta meg Bécs városát, s nyargaltatták a stafétákat, még
Heisterhez is, hogy siessenek a szorongatott metropolist megvédeni.
Ez által a bal parton a kuruczokat üldöző főparancsnoknak csak a
lovassága maradt a kezén, a gyalog hadai hanyatthomlok siettek
vissza Bécsbe a nagyított rémhirre.</p>
<p>Már akkor Ocskay rég hegyen-völgyön túl volt.</p>
<p>Hanem ez alkalommal nem azon az úton tért vissza, a melyiken
jött. Tetszett neki sorba meglátogatni a jobb parton eső városokat,
a hol még nem ismerték. Ott sokakat feltalált azon előkelő uraságok
közül, a kik a túlpartról menekültek ide előle. Sok kedves emléket
elvitt tőlük.</p>
<p>A hajdani nagy római város, Carnuntum helyén, a hol most
Petronell áll, rábukkant a várkastélyban azokra a nagyértékű
régiségekre, a miket a romok között találtak. Ő is nagy kedvelője
volt a régiségeknek, de azért nem <span class="pagenum"><a name=
"Page_110" id="Page_110">-110-</a></span> vitt el belőlük egyebet,
csak a mi aranyból és ezüstből volt. A város végén áll még az ős
Carnuntum egyetlen diadalkapuja: elpusztíthatlan tömör építmény;
ennek a homlokzatára felirta szép gothicus betükkel:</p>
<p class="center">«<span class="smcap">morgen komm ich
wieder</span>.»</p>
<p>A szomszéd Hainburgban azonban kedvetlenül fogadták. Tehát oda
be sem szállásolt, hanem lekerült a dunai kikötőhöz, a hol a télire
kikötött malmok voltak elhelyezve: azokra rárakta az embereit,
lovait s szépen átszállította a csapatját minden baj nélkül a túlsó
partra.</p>
<p>Ott a rekettyésben összetalálkozott Strassoldo dragonyosaival, a
kiket a fővezér Csajághy oldalába küldött, hogy a dévényi átkelőnél
vágják el az útját a visszavonuló kurucznak. Azokat menten
megrohanta, levágott belőle annyit, a mennyit elért, a többit
elkergette, s ezzel Csajághynak utat nyitott a révig. Hogy pedig
azontúl is háborítatlanul vihesse el a zsákmányát egész
Nagyszombatig, azt tette, hogy a hainburgi malmokat megrakatva
kövekkel, neki ereszté a Dunának, s Pozsony közelében fölgyújtatta,
azok mind összetörték, elégették a pozsonyi hajóhidat. Másnap,
mikor Heister át akart jönni az egész seregével, hogy a rabló
kuruczot kifordítsa a bőréből, nem talált maga előtt hidat.</p>
<p>Ocskay pedig szépen megérkezett Nagyszombatba; ott a hozott
zsákmányt a vásáron elkótyavetyélte, az árából kifizette a zsoldot;
a maga részét is kivette belőle.</p>
<p>«No az Ocskay-kastélyért már meg van fizetve, de Ilonkáért még
nincs.»</p>
<h2>EGY NŐ, A KI A TÜZNEK ÖRÜL.</h2>
<p>Mikor Bécs utczáit késő éjjel befutotta az a rémhír, hogy «itt
vannak a kuruczok!» s a felriadt lakosság lélekvesztve rohant
előre-hátra az utczákon, nem tudva, hogy <span class=
"pagenum"><a name="Page_111" id="Page_111">-111-</a></span> honnan
jönnek a félelmes látogatók? a glacisra nyiló gróf
Altenburg-palotában hirtelen felnyilt egy ablak, s azon egy nőarcz
tekintett ki. A holdvilág még fehérebbé tette e szellemarczot, mint
a bezárt szobalég – és talán a szenvedés.</p>
<p>– A kuruczok jönnek! ordíták odalenn az éjszakai hangok.</p>
<p>A halavány arcz egyszerre élni kezdett, a fehér fény ragyogássá
magasztosult rajta, az ajkak megnyiltak édteljes nevetésre. – Még
kijebb hajolt az ablakon.</p>
<p>Az ágyúk villanásai vereslettek fel az éjben, a dörgés megrázta
az ablakokat.</p>
<p>– A Favorita-vonal felől jönnek! kiáltának odaalant.</p>
<p>A Szent-István-toronyból süstörögve szállt fel a vészröppentyü,
tűzlángokat lövellve fel az égbe, hírt adni a túlparton
messzetávozott dandárnak, hogy nagy a veszély.</p>
<p>A halavány hölgy összetapsolt a két kezével s mintegy esedezve
emelé azokat az ég felé. Azután besietett a szobájába.</p>
<p>Hálószobája mellett volt egy kis benyiló. Ott aludt egy ágyban
két gyermek. Szépek, mint két kis cherubin; az egyik hat éves, a
másik öt. Mellettük, egy mennyezetes nyoszolyában, feküdt egy
fiatal hölgy; sürü szőke selyemhaja altában szétbomolva patakzott
alá vánkosairól, üde, piros arczán, tiszta homlokán, félig nyilt
ajkán az álom túlvilági önkívülete. A vékony patyolat-hálóköntös
egy élő márványszobor idomait árulja el.</p>
<p>A halavány arczú hölgy kezével érinti az alvó szobor sima vállát
s a nevét suttogja fülébe: «Ozmonda!»</p>
<p>Arra az fölébred, felugrik az ágyából, kerekre felnyitva nagy,
sötét pilláktól árnyazott Titánia-szemeit.</p>
<p>A másik hölgy valamit súg a fülébe, a mire a felébresztett hölgy
álomittasan nagyot nyujtózik, egész idomzatával párduczmódra
vonagolva, s aztán hirtelen asszonyi kiváncsisággal kapja meg a
felébresztő kezét, azt súgva: «igazán?» <span class=
"pagenum"><a name="Page_112" id="Page_112">-112-</a></span></p>
<p>A halavány hölgy egyik mutatóujját az ajka elé teszi, a másikkal
figyeltető mozdulatot tesz: – «hallgass!»</p>
<p>Az utczák rémes zaja behallik ide is.</p>
<p>Erre a szőke hölgy kiugrik az ágyából, s mezitláb, a lenge éji
köntösben kifut a másik szobába, az ablakon kitekinteni, nem
törődve a hideg éji levegővel.</p>
<p>– Óh készülj! Siess! suttogja utána a másik.</p>
<p>Azután odamegy a gyermekeket felkölteni. Először a nagyobbikat.
A kisebbik nyügösködik, sir, hogy az álmából felverték, a nagyobb
meg csak bámul nagy álmosan.</p>
<p>Ekkor a hölgy valamit súg a nagyobbik fiu fülébe, mire annak
egyszerre kimegy az álom a szeméből, felszökik. Azután oda vonja
magához a siró öcscse fejét s ő súg annak valamit a fülébe. Erre a
kicsikének az arczán egyszerre átváltozik a sirás nevetéssé;
megcsókolja a bátyját kétszer is; aztán ő is ugrik ki az ágyból, s
maga kapkodja elő a széken heverő ruháit, s adogatja a halavány
hölgy kezébe, hogy öltöztesse fel.</p>
<p>– Pszt! Pszt! Nem azt a ruhát, suttogja a hölgy, félrerakva a
bársony bugyogócskát, a selyem mellénykét. Mást vesztek fel
most!</p>
<p>S előszedi az ágy fiókjából a kopott, durva kelméjü
öltönyöket.</p>
<p>– Szegény fiuknak öltözünk ma, suttogja nevetve a kicsike, nagy
kedvvel rázva bele magát a kecskebőr nadrágba. Mire készen vannak,
két kis savoyard fiu áll ottan, csak a borzfejű tarisznya kell a
hátukra, meg a marmotáskalitka, – aztán mehetnek utra.</p>
<p>– Hol a néni? piszeg a kicsike.</p>
<p>– Csitt! mondá a nagyobb; nem néni: bácsi!</p>
<p>Itt jön már.</p>
<p>A szőke hölgy is felöltözve tér vissza. – De most már nem hölgy.
Hanem vándordiák, fáczántollas barettel a fején, mely elrejti sürű
hajzatát, oldalán a bőröv, lecsüggő tőrrel, kezében két ágból
összecsavart tövises vándorbot, vasas véggel. Arczának férfias
jelleget ád az állára lecsatolt <span class="pagenum"><a name=
"Page_113" id="Page_113">-113-</a></span> viharszij, a felső ajkat,
mely hamiskásan van felvetve, még egy kis rögtönzött bajusz hamva
is takarja. Senki sem mondaná, hogy nem valami pajkos tagja a bécsi
akadémiának. Csak olykor árulja el magát, mikor egy-egy ágyulövésre
összeborzong a teste.</p>
<p>– Készen vagyok, ha kell.</p>
<p>Kinn az utczákon egyre nőtt a zürzavar, verték a lármadobot, a
fegyveresek lótottak-futottak; nyargonczok vágtattak, a néphez
beszélve; a távolban a puska ropogott, a külvárosban félreverték a
harangokat.</p>
<p>– Siess, Ozmonda, siess! hozz bizonyos hirt. Rebegé a gyermekek
anyja, előkeresve az ágy rejtekéből egy hosszú kötélhágcsót.</p>
<p>Azt a palota kiugró szöglet-rondellájának keresztfájához
kötötték s lebocsátották.</p>
<p>A palota rondellájának erkélyétől a bástya lábáig hét ölnyi
mélység volt. Hanem segített ezen egy sokszázados hársfa, mely a
sánczalapból magasra fölemelkedék; felét elvette a veszélyes útnak,
s az egészet eltakarta. Ügyes kapaszkodóknak, a kiknek a fejük nem
szédül, könnyű azon fel- és lejárni.</p>
<p>Ozmonda előre lehajítva a görcsös botját és bőrövét, a mi
akadályára lett volna ez ágak között, gyorsan felszökött az ablak
mellvédjére s aztán macskaügyességgel ereszkedett alá egész
annyira, hogy a fa ágaiba belekapaszkodhatott; nehány percz mulva
már lenn volt a földön; egy síphang jelt adott, arra a fenmaradt
hölgy bevonta a kötélhágcsót.</p>
<p>– Mi nem megyünk utána? kérdé a nagyobbik fiu.</p>
<p>– Majd ha visszajön. Suttogá az anya.</p>
<p>Azután visszavitte a gyermekeket hálószobájába s ott az
imazsámolyra maga mellé letérdepelteté: «imádkozzatok, édes
fiacskáim!»</p>
<p>Az imazsámoly előtt volt remek miniature festésben Loyola Ignácz
gloria övezte arczképe.</p>
<p>A kisebb gyermek nyafogott, hogy ő ez előtt a bácsi <span class=
"pagenum"><a name="Page_114" id="Page_114">-114-</a></span> előtt,
a ki olyan furcsán forgatja fel a szemeit, nem tud imádkozni.</p>
<p>– Hát hunyd be a szemeidet, majd akkor tudsz, mondá neki a
nagyobbik.</p>
<p>Kis idő mulva megint piszegett a kis öcs.</p>
<p>– Mikor jön hát már az apa?</p>
<p>– … Sssssss! csitítá egyszerre a bátyja is, meg az anyja is. –
Meg ne hallja ezt valaki!</p>
<p>– Akarod apát látni? kérdé tőle súgva szeliden a nő,
megsimogatva selyemfürtös fejét.</p>
<p>Azzal egy rugót megnyomott az arczképen, mire az elfordult
sarkain, s alatta egy másik kép látszott meg. Egy szép, huszonkét
éves deli ifju arczképe, simára borotvált arczczal, divatszerű
allonge-parókával fején, mellén, karjain pánczél, a fényes vértet
nyakáról lefüggő rendcsillag diszíti; oly hódító, rokonszenvkeltő
egész tekintete!</p>
<p>– Látod? Ez az apa!</p>
<p>Akkor aztán tudott a gyermek imádkozni – kinyitott szemmel.</p>
<p>S az apa képe mindjobban világosodni kezdett; fény, ragyogvány
derengett át körülötte, mintha hajnalodnék. Maga a nő sem vette
észre annak az okát, annyira el volt merülve az áhitatban, midőn
egyszer csak megkondult a szent István toronyban az öreg harang. A
«Bierglocke». Csak igen nagy vész idején szokták azt félreverni.
Ekkor tekinte a nő hátra. Az ablakon át besütött a szobába a
vésztűz vérvilága. A felgyujtott kolostor tűzlángja volt az.</p>
<p>A nő és a két gyermek felugrottak az imazsámolyról, s egymás
nyakába borulva, elkezdtek sirni – az örömtől.</p>
<p>Csodálatos! Egy gyönge nő és két kicsiny gyermek, a kik örülnek,
mikor a vésztüzet látják, mikor a félrevert harang fenyegető
kongását meghallják.</p>
<p>Aztán együtt az ablakhoz futnak, s a leeresztett függönyök mögül
lesik: terjed-e az a tűz? jön-e már közelebb?</p>
<p>… Az a nő II. Rákóczy Ferencz hitvese, Sarolta herczegnő, az a
két fiucska az ő két gyermeke, az a sima <span class=
"pagenum"><a name="Page_115" id="Page_115">-115-</a></span> arczú
képmás az ő ábrázolatja, a gyermekek, a feleség soha sem látták még
őt másformának.</p>
<p>Ők mind a hárman Bécs foglyai.</p>
<p>Azt hiszik, hogy szabadítóik jőnek, azt hallják, hogy börtönük
falait vívják.</p>
<p>Hiába örültek. – A tűz kialudt reggelre, a zürzavaros lármát az
utczákon felváltá a rendes hadcsapatok szabályos felvonulása, ágyúk
nehéz gördülése. A kuruczok itt voltak, visszaverettek.</p>
<p>– Vetkőzzetek le, feküdjetek ágyatokba vissza, kis gyermekeim,
sóhajtá Sarolta herczegnő. A fiucskák az ágyba vándoroltak,
álruháik a rejtett fiókba vissza, az apa arczképét eltakarta a
szent férfiu képmása. Vége volt a reménynek.</p>
<p>A hajnali harangszónál már együtt van a két hölgy a kis
házikápolnában. Ozmonda fekete bársony uszályos öltönyt visel,
miként a herczegnő. A fekete fátyol, mely arczát körülfogja,
olyanná teszi, mint egy szent kép.</p>
<p>Pater Renatus, a gyóntató atya, a hajnali misét jön tartani.
Mikor annak vége van, az elfogadóterembe mennek át.</p>
<p>A herczegnő igen szépen játszik az orgonán, Ozmonda sonatát
énekel; tiszta, csengő hangja maga az élő áhitat pater Renatus szép
baritonja dönög halk kiséretül hozzá. Hálazsolozsma ez, a mult
éjszakai csodálatos megszabadulásért. Aztán a gyóntató elmondja, mi
történt.</p>
<p>– Rémséges gondolat! A pokol ördögei, kikre a kurucz név
méltatlan hizelkedés, Belial praktikáival szövetkezve, megrohanták
magát a metropolist. Számuk annyi volt, mint a prücsköké a mezőn. A
szent szűzeket akarták elrabolni! Lucifer küldte őket. Vezérük
fölirta a nevét az égő kolostor falára: «Ocskay»; a Gyehenna
kürtőjébe is így legyen felírva. «Ocskay!» Méltó az egész alakja a
pokol dandárához. Arcza csupa fekete szőr, melyből két kancsal szem
világít elő; orra tülök, szája széles, kiülő agyarakkal, fülei
hegyesek, mint a vadkané; hangja hasonlít <span class=
"pagenum"><a name="Page_116" id="Page_116">-116-</a></span> a tevék
nyerítéséhez. Asszony, ha meglátja, szörnyeteget szül. Egyedül
menekült meg innen pokolbeli táltosa hátán: társait levágták.
Dicsérjük Istent, és a védszenteket, hogy megszabadítottak
tőle.</p>
<p>Mikor a gyóntató eltávozott, azt kérdezé Sarolta herczegnő
Ozmondától:</p>
<p>– Te! csakugyan oly szörnyalak Ocskay?</p>
<p>A szőke hölgy mosolyogva tette keblére kezét.</p>
<p>– Épen az ellenkezője annak. Szép, deli, délczeg levente.</p>
<p>– Te láttad őt?</p>
<p>– Láttam.</p>
<p>– Közelről?</p>
<p>– Nagyon közelről.</p>
<p>– Talán ismered is?</p>
<p>– Ismerem.</p>
<p>– Szólj! Lehet benne bizni?</p>
<p>– Olyan jól, mint az angyalokban.</p>
<p>– Olyan jól, mint te benned magadban?</p>
<p>– Oh herczegnő! rebegé Ozmonda, elpirulva, (s pirulása egy
tizenhét éves hajadoné volt) és azzal megragadá Sarolta herczegnő
kezét és csókjaival halmozá el, térdeihez borulni törekvőn. De a
herczegnő odaölelte őt a keblére, s arczát és homlokát csókolgatá
meg.</p>
<p>– Te egyetlen védőm, bizalmam, őrangyalom! Ha ő benne is úgy
lehet bizni, mint te benned, úgy ti meg fogjátok szabadítani az én
árváimat.</p>
<p>– Esküszöm az égre, herczegnő, hogy úgy lesz! Ez a férfi: – én
ismerem őt jól, – csodákat fog elkövetni, s a mit egyszer elkezd,
azt bevégzi.</p>
<p>– Adja Isten, hogy úgy legyen, a hogy te gondolod! Csókolj meg,
ha hívem vagy.</p>
<p>Ozmonda áhitatteljesen csókolá meg Sarolta hófehér orczáját.</p>
<p>Ah! A női Judás!</p>
<p>Nem igaz semmi benne! A körme hegyétől, a mi festve van, egész a
szive közepéig, minden csalfaság rajta. <span class=
"pagenum"><a name="Page_117" id="Page_117">-117-</a></span></p>
<p>Csalfaság az arczszine, a mosolygás bűbája, az áhitat, az
ártatlanság fohászkodásai!</p>
<p>Ez a nő – kém Sarolta mellett.</p>
<p>Ez az a nő, a kinek a két átkozott szép szeme miatt Ocskay
László párbajban agyonlőtte Tisza Gábort.</p>
<p>E miatt az átkozott két szép szem miatt még sok köny fog
kifolyni – – és még talán sok nemes szív vére.</p>
<p>A neve Szunyoghy Ozmonda grófnő.</p>
<h2>«RITSCHÁN.»</h2>
<p>Az, a ki a nevét fölirta Ocskay feldúlt kastélyának boltozatára,
egyike volt a legdélczegebb, leglovagiasabb vezéreknek a császári
hadseregben.</p>
<p>Délczegség? Lovagiasság? Aztán kastélydúlás, faluégetés,
asszonyok elhurczolása? Hát biz ez akkor így volt, és nem másképen.
Ez volt a hadviselés módja. A kurucz pusztított Morvában,
Ausztriában, a labancz Magyarországon. A ki sok várost elégetett,
az volt a hős; ha prédát is ejtett, az volt a diadal. A leégetett
környék, a hol messze földön nem maradt egy ép hajlék, egy
szénakazal, egy buza-asztag, biztosíték volt az egyik félnek, hogy
a másik nem kerülhet a hátába, mert ott elvesz éhen. Néha maga a
kurucz megtette azt, hogy fölégette szerte a magyar falvakat a
labanczsereg előtt. Egy dunántuli hadjáratot így nyertek meg a
császári hadvezér ellen. Csupán tűzzel, minden vas nélkül.</p>
<p>Ritschán külsejére nézve is mintája lehetett a hős lovagoknak.
Karcsú, deli termet, classicus szabású arczvonások, achillesi
arczél; nemes bátorság a harczban, tréfás kedély a víg
férfitársaságban, finom, előkelő modor a nők között, minden ember
kedvenczévé tevék, a kinek valami oka volt rá, hogy barátságával
dicsekedjék. Ellenben a kurucznak félelme volt. Épen oly gyors, oly
vakmerő, oly csodálatosan leleményes, mint maguk a kurucz portyázó
<span class="pagenum"><a name="Page_118" id=
"Page_118">-118-</a></span> vezérek; nem gátolta hegyszakadék,
áradt folyam, mocsár: ott termett, a hol nem várták s úgy rohant a
golyózápor közé, mintha neki is talizmánja volna, a mi sebhetlenné
varázsolja. Valóságos Ocskay László német kiadásban.</p>
<p>Miután fél Trencsénmegyét és Nyitrát egész a Vágig elpusztítá a
császári fővezér rendeletéből: az összegyűjtött zsákmányt szépen
átvivé Morvába s ismét visszajött a Morva vizén, hogy a császári
hadsereggel egyesüljön. Ott szükség volt rá. A fővezér döntő
ütközethez készült. Ritschán dandára egyike volt a
legharczedzettebb hadosztályoknak. Nála volt a Deutschmeister
gyalogezred, a meklenburgi dragonyos lovasság, a dán segélyhad
könnyű dzsidás-lovasai és nyolcz tábori ágyu, azok között két
haubiczvető. S mindezeken kívül hordott még magával egy jól
szervezett morva szabadcsapatot, mely csupa gyakorlott hegylakó
vadászokból volt alakítva, a kik a tábora előtt és kétoldalt jártak
cserkészve, s felverték a lesben álló ellenséget, kipuskázták az
erdőkön csiripelő kurucz népfelkelést, tisztán tartották az utat. –
Négyezer embere volt, – bizonyosan mondhatni: – megszámlálták.</p>
<p>Mikor Ritschán tábornok a határszél városába megérkezett, a
császári sereg magyar vezérétől, Pálffy János gróftól, azt az
izenetet vevé, hogy őrizkedjék a legegyenesebb úton jönni Pozsony
felé, a Morva mentén, mert ott erős kurucz hadcsapatok várnak reá,
s minden közbeeső város az ő birtokukban van; hanem a helyett
vonuljon a Fehér-hegyeken keresztül, s azoknak a délkeleti oldalán,
a szép szőlőhegyes vidék mentén igyekezzék le Pozsonyba. Itt hat
mezőváros fekszik egymás mellett, egy-egy jó nyargalásnyi távolban
egyik a másiktól: mind kerített városok, a mik a császáriak
birtokában vannak; azokat csak apró, rendetlen kurucz csapatok
ostromzárolják; sorba valamennyit mind felverheti utjában Ritschán
s ott pihenhet, meg, a hol akar, a mi valóban igen jó terv
volt.</p>
<p>Csak egy hiba történt. – Az, hogy ennek a levélnek a másolatát
egy nappal hamarább megkapta a magyar fővezér <span class=
"pagenum"><a name="Page_119" id="Page_119">-119-</a></span> is:
Bercsényi. A kuruczoknak is voltak jezsuitáik! Ők is megtanultak
már «aranygolyókkal lőni!»</p>
<p>Bercsényi Érsekujváron volt ekkor s onnan rögtön elindítá
Károlyi Sándor tábornokot a kurucz lovassággal a nagyszombati uton;
maga a gyalog hajdusággal azonnal indult szekereken utána. Egyúttal
futárokat küldött Ocskay Lászlóhoz, a ki a határszélen táborozott,
hogy a milyen gyorsan csak lóláb és emberláb mehet, siessen minden
emberével a Fehér-hegyekhez: ott jön Ritschán!</p>
<p>«Ritschán!»</p>
<p>Ez a név kellett csak Ocskaynak, hogy éjszaka felugorjon a
fekhelyéről és kimenjen a csillagokat megszámlálni s annyi átkot
mondani, a hány csillag van az égen! S aztán lesni, hogy merre fut
egy le?</p>
<p>Megtudta hát, hogy merre fut le az a csillag? Megmondták neki.
Ráutasították. Ott megy az, a kit keresgetsz!</p>
<p>Utána!</p>
<p>Ott kéklenek a Fehér-hegyek! A Kárpátok meghonosult ága.</p>
<p>Most is gyönyörű szép vidék: milyen lehetett még akkor? Ahol
most egy várrom fehérlik a hegyek ormán, pedig szerteszét annyi
fehérlik, akkor ugyanannyi büszke várlak piros tetejü kastélyai,
bádogfödte tornyai emelkedtek ki a sűrű zöld erdőből. Azok
mindmegannyi erősségek voltak, bástyákkal, felvonó-hidakkal,
földesuraik a nép vezérei, a kik ágyuval-puskával védték sánczaikat
s minden rongy ellenségnek a szavára nem hederítettek. Egy magasabb
hegytetőről meg lehet számlálni nyolcz ilyen várkastélyt.
Természetesen azok közül négynek kurucz gazdája van, négynek meg
labancz; ma kurucz, holnap labancz: kerül-fordul egy pár hónap s
megfordítva van megint.</p>
<p>Magát a szomolyáni szoros utat, a hol Ritschánnak át kellett
jönni a Fehér-hegyek keleti oldalára, három ilyen hegytetőre épült
várkastély dísziti: Jókő, Korlátkő, Szomolyán. <span class=
"pagenum"><a name="Page_120" id="Page_120">-120-</a></span> A
negyedik várkastély, Jabloncza, a Miava-folyó partján fekszik
lapályban. Mikor legutóbb itt járt Ritschán, akkor ezek a várlakok
mind labancz uraké voltak (épen is maradt a vár alján minden
zsuptető). Azóta azonban a három első vár kurucz kézbe került; csak
Jabloncza maradt meg a császáriak pártján s ezt Ritschán nem
tudta.</p>
<p>A hegyi utak meglehetősen el voltak romolva: nem olyan idő járt,
hogy a vármegye csináltathatta volna azokat; Ritschánnak sok
késedelmet okozott az ágyúi és társzekerei átszállítása miatt az út
tatarozgatása, amíg az út felét, a hegytetőt elérte. Hozzájárult
még az a baj is, hogy a völgyet ellepte a köd, nem lehetett
messzire látni. Csak azt lehetett hallani, hogy az erdőkben, a mik
a mély utat két oldalt fedik, hajnal óta sűrű puskaropogás van: ez
valószinüleg a morva szabadcsapatok tiralljozása a tót kurucz
puskásokkal; a derékhad előhaladását azonban ez nem zavarta
meg.</p>
<p>Nemsokára azonban a hátvédtől jövő nyargonczok jelenték a
tábornoknak, hogy háta mögött erős lovascsapatok verdesik
megujított rohamokban a dán lovasságot.</p>
<p>– Csak hadd érjünk fel a tetőre! mondá Ritschán; – a hol elhagy
bennünket a köd, majd segítek én az alkalmatlan atyafiakon.</p>
<p>A köd valóban megszakadt a hegy derekán, s akkor egyszerre
kibukkant a hegyek mögül a nap. Gyönyörű látvány volt! A fenyőfák
minden levélhegyén egy gyémánt ragyogott: a köd harmatcseppje;
minden embernek az árnyékát a deres fűben egy glória vette körűl. A
vakító fehér köd, mint egy hótenger hömpölygött az alantas vidéken,
közte, mint uszó szigetek, a tarka födelű várkastélyok
vadasparkjaik közepett.</p>
<p>Ritschán a hegytetőre fölérve, utóhadával pihenőt tartatott.</p>
<p>Az egyenesen felfelé vezető hegyi uton nemsokára hatalmas
döbörgés kezdett morajlani, s egyszerre csak a <span class=
"pagenum"><a name="Page_121" id="Page_121">-121-</a></span> fehér
kődtömegből egy zárt lovas-hadoszlop nyomul elő: mintha igazán a
felhő okádta volna ki őket.</p>
<p>Jöttek fölfelé erősen ügetve.</p>
<p>Ritschán szemügyre vette őket távcsövével s nagyot nevetett.</p>
<p>«Ismerem a rongyosokat. Sokszor megkergettem őket.»</p>
<p>Igen, ők voltak azok: a rongyosok. Csakhogy most Ocskay László
vezette őket.</p>
<p>«Majd mindjárt megmutatom én ezeknek, hogy mennyivel könnyebb
hegynek le, mint hegynek fel rohanni!» mondá Ritschán s parancsot
adott, hogy állítsanak fel az út közepére egy ágyut s lőjjenek egy
párt a kurucztömeg közé.</p>
<p>A harmadik lövés már felesleges szokott lenni, mert a két első
ágyuköszöntésre úgy el szokott szelelni a kurucz had rendesen, hogy
azt sem mondja: «köszönöm szépen!»</p>
<p>Hanem ezúttal bámulva tapasztalá Ritschán, hogy csalatkozott az
embereiben. Azok olyan hidegvérrel tűrik, hogy az ágyuteke közéjük
csap, mintha nem is nekik szólna: a ki elesik, átlépnek rajta. Még
csak a fejüket sem kapkodják a búgó ágyuteke elől; s mikor a
kartács utczát vág közöttük, betöltik a hézagot s nyomulnak előre;
egyszer aztán, a mint közel érnek, elordítják magukat: «rajta!
rajta!» s vágtatva rohannak hegynek fel, szétverik, legázolják az
ágyufedezetet s egy pillanat alatt levagdalják a tüzéreket, mielőtt
a tűzmester beszegezhette volna az ágyut.</p>
<p>Ritschán vissza akarta foglalni az ágyuját s a legközelebb levő
gyalogcsapatot indítá rohamra; hanem ebben a pillanatban köröskörül
megzendült az erdő, s minden bokor mögül puskatűz fogadta a
csapatját. Mint a raj, úgy omlott hegyébe a tót puskás néphad. Az
ágyut nem lehetett megmenteni többé.</p>
<p>Ritschánnak nem volt szándéka itt a hegyszorosban harczot
kezdeni; azt mondta, hogy hagyják veszni azt az <span class=
"pagenum"><a name="Page_122" id="Page_122">-122-</a></span> egy
ágyut s aztán vonuljanak az utóhaddal a völgybe a derékhad
után.</p>
<p>Most azután ő adhatott hálát a sűrű ködnek, hogy eltakarta minél
elébb, mert a kuruczság az elfoglalt ágyuval addig lőtte az
utóhadat, a míg látott belőle valamit.</p>
<p>A labancz-dandár gyorsított léptekkel haladt hegynek alá Nádas
faluig, s itt a Tirna folyó (e helytt még csak patak) mellett
rendbeszedé magát, rövid pihenés után gyors előhaladásra
készen.</p>
<p>A köd ez alatt egészen fölszakadt, a nap kisütött a hegyek
között; az egész vidék messzire belátható lett.</p>
<p>A szomolyáni szoros a Tirna vize mentén folyvást tágul,
szélesedik. Délnek elfogja azt egész szélességében egy roppant nagy
gyümölcsös, mely a két helység, Szomolyán és Binyócz között csaknem
összeér.</p>
<p>Ennek a gyümölcsösnek a gesztje mögött látta Ritschán a kuruczok
csákóinak veres fityegőjét virítani. Károlyi Sándor lovassága volt
ott. Tehát elől is, hátul is ellenség!</p>
<p>Itt most csak a vitézség segít!</p>
<p>Ritschán parancsot adott a gyalogságnak, hogy haladjon előre az
ágyúkkal a széles országúton Binyócz felé, a míg ő a kurucz
lovasságot elveri magáról.</p>
<p>A lovassági harcz kemény volt. A császári dragonyosok a dán
lándzsásokkal zárt tömegben nyomultak előre; de valahányszor a sík
mezőre kijutottak, kénytelenek voltak a túlnyomó kurucz lovasság
elől visszavonulni, mely őket rögtön körülcsatározta. Addig nem is
vergődhettek ki az ellenségből, míg a gyaloghad a szomszéd falút el
nem foglalja s onnan a kurucz lovasságot ágyutűz alá nem veszi.</p>
<p>Egyszer aztán megszólaltak az ágyúk Binyócz felől. De
Ritschánnak úgy tetszék, mintha sokkal több ágyu dörögne ott, mint
a mennyit ő magával hozott, a puskaropogás is erősebb annál, a mire
ő várt.</p>
<p>Binyócz felől vágtatva jött hozzá árkon-bokron keresztül
<span class="pagenum"><a name="Page_123" id=
"Page_123">-123-</a></span> egy nyargoncz, jelentve a rémhirt, hogy
túl a falún egy erős kurucz gyalogsági hadoszlop áll, tábori
ágyúkkal, a Deutschmeisterek ellenében.</p>
<p>Ezek Bercsényi hajdui voltak.</p>
<p>Ritschán csak most ébredt annak a világos tudatára, hogy hová
jutott? A leggonoszabb kelepczében hagyta megfogatni magát.</p>
<p>«Megfogatni? Azt még nem!»</p>
<p>Hirtelen új parancsokat osztott.</p>
<p>«A gyalogság vonuljon a szomolyáni szorosba vissza: az ágyúkkal
védje a mély utakat! A szabadcsapatok kerüljenek a hegyi utakon át
Jókő és Korlátkő alá, onnan szabadítsák fel a visszavonulási utat;
az összes lovasság pedig egy tömegben törjön visszafelé, s vágjon
utat a hátrálásra, akárki van odahátul!»</p>
<p>Csakhogy az nem akárki volt, hanem Ocskay László.</p>
<p>A míg a Deutschmeister-ezred lenn a völgytorkolatban az utolsó
lélekzetvételig, férfi férfi ellen tülekedve, védte Bercsényi
hajduival és Károlyi lovasaival szemközt az országutat, ágyuzva, a
míg a töltényekben tartott, védve minden házikót, patakmalmot, s
csak holtan adva oda a fegyvert kezéből, az alatt Ritschánnak a
lovassággal hegynek fel kellett összemérkőznie Ocskay kurucz
lovas-hadával. A morva felkelő-had nem segített rajta semmit. –
Jókő, Korlátkő kurucz kézben volt már, ott a morvákat a tót
paraszthad lemészárolta. Csak a szál kardban volt a menedék.</p>
<p>Ritschán keményen megűzte Borbély Balázs gárdáját, de akkor
megint szembe találkozott Köröskényi zászlóaljával. Azt is kétfelé
túrta, s elérte a hegytetőt. Innen már ő rohant lefelé, neki volt
előnye. Berthóty zászlóalja sem állhatott meg előtte. Düh, szégyen,
kétségbeesés fokozta a vitézséget.</p>
<p>Mikor aztán a szorosút aljához levergődött, akkor jött reá –
Ocskay!</p>
<p>Mikor Ritschán meghallotta a támadó kuruczok csataordítását
<span class="pagenum"><a name="Page_124" id=
"Page_124">-124-</a></span> «Ocskay! Ocskay!» nevével, azt mondá:
«no most el vagyunk veszve!»</p>
<p>Tudta, hogy ez az ő embere! – Ez őtet keresi.</p>
<p>Ez utolsó roham széttépte a labancz lovasságot.</p>
<p>Maltzahn, a dán segédcsapat vezére, egy századdal keresztülvágta
magát Ausztria felé, Giordano kapitány száztíz dragonyossal
elmenekült a Morva folyóhoz, Ritschán közrefogva harczolt, csodáit
követve el a vitézségnek. Négy sebből vérzett már. Ocskay mindenütt
a közelében. De nem azért, hogy megölje – hanem, hogy megölni ne
engedje. – Ott a viadal ádáz hevében kiáltozá harczosainak:
«Aranyláncz annak, a ki élve elfogja, vasláncz, a ki megöli».</p>
<p>Ritschán négyszáz vitéz bajtársával, a kik közül egy sem volt
sebesületlen, keresztülverte magát egész Jablonczáig s bemenekült a
várkastélyba.</p>
<p>Ocskay oda is utána.</p>
<p>Az a bástya nem is volt neki bástya. Hajduinak csak egy álom
volt széttörni a sánczkarókat. Egy óra sem telt bele, már övék volt
a várkastély. Minden terem sebesültekkel volt tele. Maga Ritschán
négy nehéz sebből vérezve feküdt egy kereveten, mikor Ocskay
betoppant hozzá.</p>
<p>Nem volt szükség a látogatónak elmondania, hogy őt kinek hivják.
Az egész tekintete elmondta azt. Az első kérdéséből meg lehetett
azt tudni:</p>
<p>– Hová tetted a feleségemet?</p>
<p>Ritschán nyugalommal viszonzá erre:</p>
<p>– Csak csendesen, bajtárs! Ráérünk mind a ketten. Átkozottul
elég időnk van rá. Ha meg akarsz tőlem tudni valamit, előbb
hallgasd meg a feltételeimet. Tudom, hogy engem addig meg nem ölsz,
a míg titkodat meg nem tudod tőlem. Aztán pedig életben nem hagysz.
– Ez mindegy. Egyszer hal meg az ember. Hanem én azt követelem
tőled, hogy rajtam kívül senkit tiszttársaim közül meg ne öless;
nekem pedig küldj elébb egy gyóntató atyát, a ki az utolsó
szentségekben részesítsen. Igaz keresztyén <span class=
"pagenum"><a name="Page_125" id="Page_125">-125-</a></span> voltam,
úgy akarok meg is halni. Ha ezeket a föltételeimet elfogadod:
megtudsz mindent; ha megtagadod: tüzes vasfogókkal sem csikarsz ki
belőlem semmit.</p>
<p>Ocskay erre kiküldött mindenkit a szobából, s mikor egyedül
maradt a sebesült ellenféllel: – megigazítá a feje alatt a
vánkost.</p>
<p>– Senkit sem fognak fogolytársaid közül megölni; erre nemesi
szavamat adom. Hozzád pedig nem szükség papot küldeni, hanem
felcsert, a ki bekösse a sebeidet. Ellenségek voltunk, jól
verekedtünk, nem maradtunk egymásnak semmiben adósok. Most pedig
két czimbora vagyunk, a kik letettük a fegyvert, s csak úgy
csendesen kérdezzük egyik a másiktól: «hová tetted a
feleségemet?»</p>
<p>– Ő jó helyen van. Semmi bántódása nincs. Nem is volt. Nem is
lesz.</p>
<p>– Becsületedre mondod ezt?</p>
<p>– Lovagi szavamra. Igaz katholikus hitemre mondom.</p>
<p>Ocskay nagyot fohászkodott: keble egy lidércznyomástól szabadult
meg.</p>
<p>Lebontá az övét a derekáról.</p>
<p>Ő hozta szokásba, hogy a kurucz vitézek finom patyolatból egy
sokrétü övet viseljenek a derekukon. Az egykoru nóta megmondja,
hogy mire való volt az: «Ha megvágnak, jó lesz a sebemre. Ha
meghalok, eltemetnek benne!» Épen, mint a törököknél a hét rőf
patyolat, a miből a turbánt tekerik a fövegre.</p>
<p>Elkezdte azt széjjelhasogatni s az ellenfél vérző sebeit
kötözgetni vele.</p>
<p>– Hogy a kastélyom elpusztítottátok, beszélt ezalatt hozzá, azt
értem, megbocsátom. De minek raboltátok el az asszonyomat? Vétett
az tinéktek?</p>
<p>– A magasabb politika kivánja így: összefogdosni a lázadó
vezérek nejeit, azért, hogy férjeik engedékenyebb szivüek legyenek,
hogy végletes rendszabályokhoz ne nyuljanak, hogy visszatorlástól
félve, kegyetlenkedéstől tartózkodjanak. El van már fogva Rákóczy
felesége; – <span class="pagenum"><a name="Page_126" id=
"Page_126">-126-</a></span> fogolynak tartatik Vak Bottyán ifju
hitvese, ezért lett rabbá a te nőd is. A hogy ti fogtok bánni a
császári vezérek fogoly hölgyeivel, tudnotok kell, hogy épen az a
sors éri a ti hölgyeiteket is. Conventio ez. Mézért mézet, méregért
mérget.</p>
<p>– Hová vitték a nőmet?</p>
<p>– Bécsbe.</p>
<p>– S hiszed, hogy én azt jó helynek tartom? Hogy ő ott jól meg
van védve?</p>
<p>– Hiszem. Magad is jól tudod, hogy a mi nődet legjobban megvédi,
ez az a fölséges erény, a miről a ti asszonyaitok hirhedettek.
Magad ismered őt legjobban. Blasphemia volna kételkedni benne. De
hogyha épen kézzelfogható, materiális bizonyságot akarsz birni, hát
azt is közlöm veled. A nődet egyenesen a Dornenkränzerin
szentszüzek kolostorába zárták be.</p>
<p>– A melyik a császári vadaskert mellett áll? kérdé Ocskay
ijedten.</p>
<p>– Igenis. A melyet te a minap megostromoltál, s felgyujtattál a
tatáraiddal. Isten őrzött, hogy a rossz kezed a saját feleségedet
is oda nem hagyta égni a szent szüzekkel együtt.</p>
<p>Ocskay háromszor keresztett vetett magára.</p>
<p>Aztán, mint egy látnoki álomban hebegé:</p>
<p>– Az ablakrácsok közül két fehér kar nyult ki felém,
összekulcsolt kezekkel: s én akkor azt gondoltam magamban; «csak
törd a kezeidet! az én nőm is így törhette azokat, mikor őt
rémítették».</p>
<p>– S meglehet, hogy épen az volt a saját feleséged. – Nos, semmi
baj se történt. A tetőt fölépítették ujra, s ezuttal rézből: azt
többé fel nem gyujthatod. A feleséged még most is ott van. Jó lesz
tudnod, ha még egyszer Bécsbe bekopogtatsz, hogy a
Dornenkränzerinek kolostorába tűzgolyókat ne dobass. Oda pedig
senki be nem juthat; mert azoknak a császártól és a pápától
menhelyi privilegiumok van. A Dornenkränzerinek ápolják
<span class="pagenum"><a name="Page_127" id=
"Page_127">-127-</a></span> a nyavalyatörős beteg nőket. Oda más
idegen, mint epilepticus asszonyféle, be nem kerül. Meg vagy
elégedve a válaszommal?</p>
<p>– Ha így van, és igaz.</p>
<p>– Bajtárs! A haldoklók tanuságtételét authenticusnak ismeri el
minden törvényszék. Bizony meg is esküdném rá neked, hogy így van,
ha a jobb kezemről épen a két esküvésre való ujjamat le nem vágták
volna.</p>
<hr class="tb" />
<p>Ocskay ki volt engesztelve Ritschán iránt.</p>
<hr class="tb" />
<p>«Látod, mondá neki a sebesült, miután bekötött jobbjával a
kibékülési parolát megadta. Ezért irtam fel én a szobád menyezetére
ezt a szót: «hic fuit Ritschan,» hogy tudhasd, kinél kell
kérdezősködnöd a feleséged után?»</p>
<hr class="tb" />
<p>Még utoljára hálával tartozott neki érte! S valóban tartozott. –
A fővezér bizhatta volna ezt a nőelfogatást más alvezérre is, a ki
nem oly lovagias, nem oly becsületes és nem oly tisztelője a női
erénynek, mint ez volt.</p>
<hr class="tb" />
<p>Hanem azért Ritschánnak meg volt fizetve Ilonkáért.</p>
<p>A nagyszombati jezsuita-atyák, a kik a szomolyáni ütközet után
kijöttek a halottakat eltemetni, háromezer hullát számláltak meg, a
ki bő plundrát s bivalybőr-pánczélt viselt.</p>
<p>Ott vesztek a tábornok ágyui, zászlói, hadiszerei, egész
fegyverzete. Bercsényi Te Deum laudamust tartott Nagyszombatban a
szomolyáni nap után.</p>
<h2>CZINKA PANNA.</h2>
<p>Ha Achillesnek volt Briseise, a mi Ocskaynknak is volt Czinka
Pannája. – Hogy el ne maradjunk valahogy az Iliásztól. <span class=
"pagenum"><a name="Page_128" id="Page_128">-128-</a></span></p>
<p>Czinka Panna czigány leány volt.</p>
<p>Ocskay hozta el Sopronból, mikor azon a tájon táborozott.</p>
<p>E miatt is nagy belháboru folyt a vezérek között.</p>
<p>Eszterházy tábornok azt allegálta, hogy Czinka Panna az ő
nagybátyjának a jobbágya, az is tartotta az udvaránál: az tehát az
ő tulajdona.</p>
<p>Ezzel szemben Ocskay azt vitatta, hogy Czinka Panna nem jobbágya
senkinek, mert a czigány nincs a hanthoz kötve, az szabadon viheti
a sátorát odább.</p>
<p>Bercsényi, a fővezér apprehendálta, hogy minek egy alvezérnek az
ilyen nagy fastus? Czinka Pannának ott kellene lenni a fejedelem
főhadiszállásán: ott már egészen helyén volna. Nem is illik az,
hogy egy ezredes-kapitány egy czigány leányt hordozzon magával
egész táborozásában, a ki vele egy sátorban alszik. Mit szól rá a
világ?</p>
<p>Erre Ocskay megint azt felelte, hogy van a fejedelemnek úgy is
elég sok léhűtője a főhadiszálláson; neki pedig csak az egy Czinka
Pannája van; azt ő nem adja oda a Herkópáternek sem. Egyébiránt
söpörjön kiki a maga sátora előtt.</p>
<p>Utoljára is magára Czinka Pannára lett bízva, hogy válasszon:
ott akar-e maradni Ocskaynál, vagy a régi patronusához,
Eszterházyhoz akar visszamenni, vagy a fejedelem udvarába van
vágyódása? Czinka Panna aztán azt felelte maga jószántából, hogy
már ő csak Ocskay Lászlónál marad meg örökre; mert ő azt az urat
kimondhatatlanul szereti.</p>
<p>De még Ocskay is nagyon szerette Czinka Pannát.</p>
<p>A czigány leány remeke volt az asszonyi rútságnak.</p>
<p>Az arczáról nem lehetett megtudni, hogy a harmincz esztendőt
gázolja-e már, vagy a negyvenet? az olyan ránczos, ripacsos volt és
fekete. A szája széles volt, s az egyik szeme oldalt kancsalított.
A termete sovány volt, a karjain ránczot vetett a bőr. A haja sűrű
volt és annálfogva gubanczos: jaj volt annak a fésűnek, a ki abba
<span class="pagenum"><a name="Page_129" id=
"Page_129">-129-</a></span> rendet csinálni beletévedt, mert
beletörtek a fogai; annálfogva csak ünnepnapra tartogatták az ilyen
hivalkodást. Hanem az öltözete annál választékosabb volt. Az új
ruhát nem szivelhette magán: addig nem is türhette azt a testén, a
míg rongyos nem volt. Az a rongy olyan a gúnyán, mint az ablak a
házon: hogy szabadon járhassa a lég. Aztán a piros szoknyát
kifoltozni világoskék folttal valami fejedelmi luxus! Az
üveggyöngynek azonban nagy barátnéja volt, a miből az a drágább, a
mi nagyobb (karat számra megy). Abból volt a nyakában hét sor, a
szivárvány hét szineivel. Volt neki piros csizmája is; de azt
többnyire a hátára akasztva viselte, s a mikor tehette, mezítláb
járt; nem ártott az ő talpának sem a tarló, sem az élesre fagyott
sár.</p>
<p>Ez volt Ocskaynak az a kedvencze, a kit a másik két vezér
mindenféle praktikával el akart tőle rabolni.</p>
<p>Volt pedig ennek a csúf kis szörnyeteg czigány leánynak egy
hegedüje, a minek a húrjaiból azok az ő sovány kezei oly csodaszép
dalokat tudtak előcsalogatni a nyirettyüvel, hogy azokon megesett a
szive annak, a ki hallgatta. Ő maga szerezte azokat. Lángész
volt.</p>
<p>Csak a nevét ismerjük már a legtöbb dalának. A «halott-táncz,» a
«háromszáz özvegy nótája,» «ősapáink dala.» De sok sarkantyú
összezengett, de sok pohár összecsengett; de még több kard
összepengett ezeknek a hallatára!</p>
<p>Hosszú, unalmas tábori pihenés alatt ezeket a nótákat húzta
Czinka Panna Ocskaynak, s húzta addig, míg a vezér leborult a
fekhelyére zokogni, s majd megint fölugrott, s a lábaival tombolt
és a karjaival hadonázott a levegőben. Jaj, de érti az a czigány:
kicsalni a lelket a magyar ember szivéből! Ez a czigány leány
jobban értette, mint valamennyi. Emlegette azt az egész ország,
mert a ki egyszer hallotta hegedülni, soha el nem felejtette.
Aranynyal fizette volna, tejbe-vajba fürösztötte volna akárhány
nagyur, csak nála maradjon; de nem hagyta magát <span class=
"pagenum"><a name="Page_130" id="Page_130">-130-</a></span>
megfogni; olyan volt, mint a vad madár. Erdő, szabad erdő kell
neki, hogy daloljon. Aztán olyan a czigány: pénzedet adod neki?
húzza a hegedüből; de, ha a lelkedet adod neki, akkor húzza ő is az
egész lelkéből! És az egészen más! Valami más!</p>
<p>Czinka Panna azért ragaszkodott olyan nagyon Ocskayhoz, mert
tudta, hogy a mint ő a hegedüjét megszólaltatja, annak a lelke már
ott rezeg az ő húrjain s azt viszi ő magával a maga ábrándos
pusztájába kóborolni, s mikor az ő csúf pofája átszellemül, akkor
még az angyaloknál is szebbnek látja azt az, a kit zenéjével
elbüvölt-bájolt; hogy ezt az embert ő meg tudja kinozni, meg tudja
vigasztalni, beteggé tenni és meggyógyítani az ő hegedüjével. Az
ilyent szereti a czigány!</p>
<p>Aztán meg tetszett neki az az élet, a mi Ocskay táborában dívik.
Ma itt, holnap ott, sátor alatt mindig, a hogy a czigányok. Egyszer
«hopp,» másszor «kopp!» Egy nap úsznak a jó borban, másnap a
pocsóta viz is drága. Senki sem gondol a holnapra. Mindennap új
vidéken ütnek tanyát, sehol sem ragadnak meg. Ő mindenütt a tábor
közepén, kétkerekű laptikájával, a mibe kis tatárlova van fogva. A
laptikán tokajiboros átalagok, lengyelpálinkás csobolyók. Egy nap
kiürülnek, másnap megint teli vannak. Czinka Panna el-eltünik, ha
üresek a hordók; nem kell őt félteni: megint visszakerül, s teli
vannak a hordók. El nem maradna az Ocskaytól! El sem lehet fogni,
mert hiszen boszorkány. Láthatlanná tudja tenni magát:
farkassötétjét bocsát az üldözői szemére, ha rájuk olvassa a
varázsmondatot.</p>
<p>… A szomolyáni diadalnap után Ocskay is lakomára hítta magához
az alvezéreit az elfoglalt jablonczai kastélyba.</p>
<p>– No, Czinka Panna, most mutasd meg hát, hogy mit tudsz!</p>
<p>A ki legelsőnek megjelent a kapitányok közül, Csajághy volt.
<span class="pagenum"><a name="Page_131" id=
"Page_131">-131-</a></span></p>
<p>Ocskay eléje sietett s a nyakába borult.</p>
<p>– Czimborám! kiálta, indulattól reszkető szóval; megtudtam, hogy
hol van a feleségem!</p>
<p>Abból a melegségből, a mivel az mondva volt, megtudhatta
Csajághy, mennyire szereti Ocskay az Ilonkáját! Meg volt vele
elégedve.</p>
<p>– Most már elhozom őt onnan, fogadom az egekre.</p>
<p>(«Most már az egekre fogadja, nem a poklokra», gondolá a puritán
alvezér, s azt hitte, hogy így már jobban fog sikerülni.)</p>
<p>A többi alvezérek is egymás sarkában érkeztek ez alatt, Borbély
Balázs, Móricz István, Balahó Mátyás.</p>
<p>– Halljátok csak a tervemet! sietett kirukkolni Ocskay.</p>
<p>Csajághy egy titkos szemvágással inte neki, hogy ne beszéljen,
mikor a czigány leány is itt van.</p>
<p>– Dejsz a felől beszélhetünk. Lassú tüzön pirítanák, sem vallana
az ki semmit. Külömben is része leend a tervünkben s neki kell azt
leginkább előmozdítani. Jőjj ide közénk s hallgass rám, Czinka
Panna.</p>
<p>A czigány leány, megtudva, hogy tanácskozásban lesz része,
előhuzta a tarsolyából a kurtaszárú cseréppipáját, kicsiholt,
rágyujtott, s a pipát az agyarára vágva, odaguggolt a többi
uraságokkal egy körbe, csak a földre; nem szokott ő széken
ülni.</p>
<p>– Czinka Panna, neked itt kell engem hagynod.</p>
<p>– Nehéz lesz az.</p>
<p>– De még a hegedüdet is.</p>
<p>– Az még nehezebb lesz.</p>
<p>– Izenetet kell vinned tőlem a feleségemhez.</p>
<p>– Már akkor minden könnyű lesz.</p>
<p>– Nem olyan könnyű, mint gondolnád. Tudnál-e nyavalyatörős
lenni?</p>
<p>– Hogy ne tudnék? Láttam elég kórságost életemben.</p>
<p>– Csakhogy a tettető nyavalyatörősre ráismernek könynyen.</p>
<p>– Tudom. Hogyha a markába beszorított hüvelykujját <span class=
"pagenum"><a name="Page_132" id="Page_132">-132-</a></span>
embererővel ki lehet feszíteni, akkor az csalfa koldus, korbácscsal
gyógyítják meg; de ha semmi erőhatalommal ki nem lehet feszíteni a
hüvelykét a markából, akkor igazi kórságos, beveszik az ispotályba.
Próbáljátok meg rajtam.</p>
<p>Czinka Panna a borzalomig híven tudta az epilepsis rohamait
utánozni, s az erős férfiak ketten sem birták a hüvelykujját
kifeszíteni.</p>
<p>– Ez hát megvolna. Mondjad, uram, tovább.</p>
<p>– Te innen most felballagsz Bécsbe. Jártál ottan többször.</p>
<p>– Jobban otthon vagyok, mint a pusztán. A vén herczeg idejében
mindig ottan farsangoltam.</p>
<p>– Ismered a Krisztus töviséről nevezett apáczák kolostorát?</p>
<p>– Hogyne? Ott akartak egyszer megseprüzni, a mért kártyát
vetettem a kapusnénak.</p>
<p>– Annak a háznak kapuja előtt kell összerogynod és a
nyavalyatörőst mutatnod. Ott azután majd fölvesznek és bevisznek az
apáczákhoz. Azok közt van az én feleségem.</p>
<p>– S miről ismerek én rá a te feleségedre?</p>
<p>– Bolond! Hogy ne ismernél rá? Hát hisz az a legszebb asszony a
világon.</p>
<p>– Vagy úgy? Hát nem én vagyok az? De hátha a szemem megcsal?</p>
<p>– Akkor a füled majd eligazít. Te nem tudsz másként, csak
czigányul, meg magyarul. A bécsi apáczák között pedig senki sem tud
magyarul, csak az én feleségem. Azt fogják odaküldeni hozzád, hogy
kikérdezzen, ki vagy? mi vagy? honnan kerültél ide?</p>
<p>– Mit hazudjak?</p>
<p>– Fennhangon akármi bolondot; de súgva csak a nevemet mondd
neki. Akkor ő azután majd szerét ejti, hogy egyszer úgy
beszélhessen veled, a mikor más nem hallja. <span class=
"pagenum"><a name="Page_133" id="Page_133">-133-</a></span></p>
<p>– Madárnyelven fogok vele beszélni. Hát aztán mit mondjak
neki?</p>
<p>– Most várj sorodra. Elébb vezéreimmel szólok. Nekünk most egész
dandárunk van együtt. Bercsényi nekem engedte át a Ritschántól
elfoglalt ágyukat, fegyvereket és lovakat. Csapataink most már
fegyverzet dolgában is összemérkőzhetnek a császári hadakkal.
Ágyuinkkal, haubiczainkkal zárt városokat is megostromolhatunk.
Carnuntum diadalkapujára a minap felirtuk: «Morgen komm ich
wieder.» Beváltjuk az igéretet.</p>
<p>Tetszett a vállalat mindenkinek.</p>
<p>Csajághy azonban észrevételt tett rá.</p>
<p>– Én elhiszem, hogy nagyobb és rendezettebb erővel másodszor is
el lehet hatolnunk Bécs külvárosáig s ott megint összeverekedhetünk
a helyőrséggel; hanem azt is hiszem, hogy a mire mi a
Favorita-vonalt felverjük, akkorra a te nődet rég elvitették a
kolostorból s biztosabb zárt helyre rekesztették el.</p>
<p>– Még nem mondtam el végig a tervemet. Most Balahó uramhoz
fordulok.</p>
<p>Balahó uram a csendes idők alatt révészmester volt a Tiszán. A
harczi idők őt is elszólították az evező mellől. Felcsapott
kurucznak. Itt is sok hasznát vették. Halászokból, hajós-,
révészlegényekből egy csapatot alakított, mely az ő vezénylete
alatt nevezetes szolgálatokat tett a vizeken átkelésnél, meg mikor
tüzes dereglyékkel az ellenség hajóhidját kellett elrontani. S még
azonkívül az a rendkivüli jó tulajdona is megvolt, hogy nagyon
tudott a közönséges emberek nyelvén beszélni: megszokta révész
korában, mikor az átkelésnél térítgette a régi hiten levőket az új
magyar hitre. S mindenekfelett egy semmi lehetetlenséget el nem
ismerő perversus ember volt ő kegyelme. Másforma öltözetet most sem
viselt, mint révész korában: parasztgunyában járt, begyürt tetejű
süveggel a fején, hájjal kenve a hosszú haja, borostás az arcza,
szélfuvástól, napsütéstől barnapiros a bőre, a szemei kicsinyre
<span class="pagenum"><a name="Page_134" id=
"Page_134">-134-</a></span> összehúzva, mint azoké szokott lenni, a
kik mindig a vizet nézik.</p>
<p>– Hallom a szép szót. Monda Balahó uram Ocskay
megszólítására.</p>
<p>– Az én tervem az, hogy mi fegyveres erővel előhaladunk
Schwechatig. Átkelünk Hainburg alatt a szigeteknél tombáczokon s
másnapra ott vagyunk. A ki odáig utunkat állja, magára vessen érte,
a mit kap; de fel nem tartóztat. Komoly ellentállást csak
Schwechatnál fogunk találni. Ott most az elhagyott török sánczokat
megszállva tartják a császáriak s ágyúkkal megrakták. Meglássuk,
hány zsákkal telik? Meglehet, hogy nagyobb lesz a füstje, mint a
lángja, de hűbelebalázs módjára nem megyünk neki fejjel a falnak. A
megérkezés napjának az éjszakáján azonban Balahó hadnagy uram
harmadmagával egy csónakra ül s viz ellenében felevez a Duna
keskenyebbik ágán egész odáig, a hol a császári vadaskert és az
apáczakolostor kőfalai között a szigetekre átjáró rév van. Mennyi
idő alatt történik ez meg?</p>
<p>– Ott leszek másnap éjfélután két órakor, ha a magam ladikjával
mehetek.</p>
<p>– Kegyelmed akkor ott marad és vár sorára. A révnél van egy
márványrondella, a mit két oldalt roppant nagy szomorufűzfák
takarnak. Ezeknek a közelében fog maradni. Most hallgasd te tovább
a magadét, Czinka Panna. A mint ti meghalljátok az ágyúdörgést
kelet felől; de még az égő házak füstjét is fogjátok láthatni, az
lesz a jeladás, hogy én megérkeztem Schwechat alá. Az nap te
egyszerre csodamódra meggyógyulsz s kikéred a bizonyítványodat,
hogy felépülve odább mehess. Az éjszakát azonban még ottan töltöd;
mert éjjel a kolostor ajtaját nem nyitják fel se ki-, se bemenőnek.
Azon az éjszakán az ápolónőd, a feleségem arczát (magaddal vitt
szerekkel) befested olyanra, mint a magadé.</p>
<p>– Hogy még szebb legyen! szólt közbe Czinka Panna.</p>
<p>– Mit bánom én, akármilyen lesz; csak visszajőjjön! <span class=
"pagenum"><a name="Page_135" id="Page_135">-135-</a></span> Ő
felveszi a te gúnyádat, s reggel, korán hajnalban, mikor kinyitják
a kaput, a te bizonyítványoddal kibocsáttatja magát. Te rajtad
ismét kitör a nehézkórság: semminek tudója, részese nem vagy; a nőm
pedig siet a Dunaparton megtalálni Balahó hadnagy uram csónakját, s
azzal illa berek, nádak, erek! Mire észreveszik a szökését, azt sem
tudják, merre üssék bottal a nyomát? Hát híveim, hogy tetszik
nektek ez a terv?</p>
<p>– Veled megyünk, a hová vezetsz! Monda Csajághy, s a többi
kapitányok, hadnagyok is rázúdúltak: «még az operencziás tengerig
is!»</p>
<p>– Oda megyek, a hová küldesz; mondá Czinka Panna. De úgy gondját
viseld ám a hegedűmnek, mint én a te asszonyodnak!</p>
<p>– Hát Balahó uram, mit szól hozzá?</p>
<p>– Kordéval kápsáló faczipős barát legyen belőlem, ha el nem
hozom a kegyelmed asszonyát! Megteszem ezt a tempót!</p>
<p>És azután az egész lakoma alatt egyébre sem ittak áldomást, mint
ennek a tervnek a sikerültére.</p>
<p>Czinka Panna soha sem húzta még olyan szépen a búsméla magyar
dalokat, a mikben annyi titok van elmesélve: századok panasza
egymáshoz; laktalan puszták éjféli szózata; örökbehagyott
keserűség; álmok ábrándozása, a mikből soha nincsen fölébredés; a
félvilágot kihívó kérkedés; vigasztaló reményadás; és annyi
névnélküli érzésnek harmoniává alakult chaosza; jókedv és
szomorúság, együtt: vagy ki tudja mi? egyik sem! Vágy, gyönyör,
kín, a szem kicsordul a könytől. Mi az?</p>
<p>És még ezt is odaadja Ocskay, azért, hogy a feleségét
visszaszerezze!</p>
<p>Bizony nagyon szeretheti azt az asszonyt! <span class=
"pagenum"><a name="Page_136" id="Page_136">-136-</a></span></p>
<h2>BALAHÓ URAM TEMPÓJA.</h2>
<p>A második betörésnél Ausztriába, Ocskay a Duna jobb partját
választotta küzdtérül.</p>
<p>Mikor már Fischamendig felhatolt, utoléri egy gyorsfutár a
fővezértől, hogy forduljon azonnal vissza, Heister, a császári
fővezér, egész derékhadával megindult Pozsonyból s Rákóczy ellen
siet, a ki seregével Lipótvárát vívja. Siessen, ha lehet, a
fejedelemmel egyesülni; ha nem lehet, fogja oldalba Heister
seregének balszárnyát s igyekezzék azt apró csatározásokkal
feltartóztatni.</p>
<p>Nehéz volt Ocskaynak az engedelmeskedés: eddigi útja csupa gyors
diadalból állt; hanem a jó sors segített azt neki könnyüvé tenni.
Még jól ki sem áldotta magát, a midőn betoppan a sátorába Czinka
Panna. Ő már megjárta Bécset.</p>
<p>– Nincs a feleséged a kolostorban.</p>
<p>– Hát hová tették?</p>
<p>– Bevitték a belsővárosba s ott bezárták. Strázsa áll a kapuja
előtt.</p>
<p>Ezzel aztán porba esett az egész szép kicsinált terv.</p>
<p>Balahó uramnak sem volt miért fölevezni csónakjával a Dunán.</p>
<p>Lehetett visszamenni.</p>
<p>Az egész eredménye a regényes vállalkozásnak egynehány ezer
darab vágómarha volt; azokat Ocskay, minthogy az útját nem
késleltethette velük, eladta a pozsonyi mészárosoknak készpénzért.
A pénz jó volt az ő hadainak zsoldra, az olcsón vett ausztriai
marhákat pedig a pozsonyiak levágták az osztrák hadsereg számára:
mindenki nyert benne.</p>
<p>Ime a «közös hadügyi budget!» Semmi sem új a nap alatt!</p>
<p>Ocskay a maga dandárából a bocskoros hadakat hazaküldé a
Fehérhegyek közé, hogy ott alkalmatlankodjanak <span class=
"pagenum"><a name="Page_137" id="Page_137">-137-</a></span>
Heisternek, ha arra felé akarna átkelni, a lovasságával és a
hajduival pedig átment a Csallóközbe, úgy került el a császári
derékhad háta mögött. Hid volt akkor mindenütt a Dunán: be volt
fagyva keményen. Deczember vége felé járt az idő. Az ágyukat ott
kellett hagynia, mert ha a csallóközi sár megfagy, azon hat ökör se
vontat keresztül egy ágyut.</p>
<p>A Csallóközben aztán megtudta, hogy Heister a Fehérhegyek keleti
oldalán vonul előre, elkerülve a nyugoti szorosokat. Sajnálta most
már, hogy a «talpas»-ainak az ezereit oda küldte strázsálni.</p>
<p>A hajduságát most már előre akarta küldeni a fejedelem
derékhadához: az ő feladatában gyalog népre nem volt szükség.</p>
<p>Mielőtt útnak indította volna őket, összegyüjté valamennyit. Sok
mindenféle vidékből származott népek voltak azok. Félő volt, nehogy
útközben megint elszéledjenek. Azért az egész gyalogcsapatnak nagy
ünnepélyességgel egy pompás veres selyemzászlót adott át, a mit
háromféle pap szentelt fel, kálvinista, pápista és görög. Annak
dobszó mellett a hadirendbe felállított fegyveres nép katonai módon
hűséget esküdött. Még azonfelül Ocskay László maga, lóhátról
tartott nekik egy szép lelkesítő orátiót, a miben sok drága
igazságot elmondott a haza szenvedéseiről, az ősök dicső példájáról
s a szent szabadságról. Remek előadása lévén, párosulva a
legcsengőbb organummal, beszéde bizonyára nagy hatást keltett a
harczosok szivében. Siettek is neki az alvezérei gratulálni hozzá;
a közkatonaság pedig háromszor kiálta rá harsány vivátokat.</p>
<p>Csak Balahó uram nem volt kielégítve egészen.</p>
<p>– Nem tökéletes munka ez! mondá Ocskaynak. Majd én hadd beszélek
az én nemzetségemnek!</p>
<p>Azzal előkereste a rongyosabbik dolmányát a szeredásából, még
jobban begyűrte a kalapját, fogott magának, hol, hol nem, egy olyan
hosszú kardot, hogy hatalmas <span class="pagenum"><a name=
"Page_138" id="Page_138">-138-</a></span> termete mellett is, az
állával támaszkodhatott a markolatjára, ha maga elé állította, s
azzal felkapaszkodott a Czinka Panna kordéjának a kassába, s onnan
kezdte meg a szónoklatot.</p>
<p>– Én édes véreim! Drága nemzetségem. Ismertek engem bizonyára,
de ismer az egész ország! Én vagyok az a hirhedett Balahó Mátyás, a
ki egész életében a nemzetet szolgálta és semmi veszélytől soha meg
nem rettent. De sok ezernyi ezer embert segíték hajdan a kivánt
révpartra! (Igaz is volt, mert révészmester volt.) Jóltevője voltam
az egész országnak, volt is módom benne, mert nekem adózott egész
két vármegye. Kastélyaim voltak Tiszáninnen és Tiszántúl (nádgunyhó
tudniillik), s mindennap száz meg száz jó ember pihent meg azokban.
Most mind ennek vége! A gonosz labanczok gazdag vetésemet mind
elpusztították, lábon meggyujtották; erdőim kivágták, kastélyaim a
fekete földig leégették. Így szabadultam meg, a hogyan itten
láttok, a gunyám csupa rongy, testemen annyi seb, a hány lyuk a
köntösömön: megfogtak, megkinoztak, börtönbe vetettek, körmeim alá
töviseket vertek, parázson sütöttek, hogy a hazámat eláruljam; de
mégsem tettem meg. De mit panaszkodom én a magam bajáról? Ezt mind
elviselném. Csak azt ne láttam volna, a mit házam népével gonoszul
elkövettek. Volt jó feleségem, derék hűséges asszony, azt két fára
kötve, kettéhasították, kis csecsemő fiam felszúrták dárda hegyére,
szép gyönyörű hajadon leányom, hogy meg ne gyalázzák, a szemem
láttára a kútba ugrott, öreg nagyanyámat szurokba mártották és úgy
gyujtották meg! (Már akkor általános volt az elszörnyedés hangja az
egész hajduság közt.) És ki tette mindezt? Maga a «nagyfejű», az a
gonosz Heister. Az ő parancsára, az ő intésére gyilkolták le ilyen
kegyetlenül az én cselédimet s velük együtt ezernyi ezer ártatlan
véreinket! (Átok reá! ordítá a fegyveres had.) Nem maradt egyebem,
mint ez az ősi kardom. (E szónál felemelte erős öklében azt a
hosszú pallost.) De <span class="pagenum"><a name="Page_139" id=
"Page_139">-139-</a></span> fogadom igaz hitemre, hogy addig nem
nyugszom, a míg ennek az élét csorbára nem verem a gyilkos
koponyáján! Mindnyájunknak ő a gyilkosa, hóhéra. Mindnyájatoknak
volt valaha otthon ősi háza, anyja, felesége, kis gyermeke. Azt
mind ő égette, ő gyilkoltatta le. Nincs otthon mit keresnünk, hanem
a gyilkost, a gyujtogatót kell keresnünk a csatatéren, s a hogy ő
fizetett nekünk, úgy fizetni neki vissza tízszeresen. Itt ez az én
kardom, a hol ezt látjátok villogni, ott villogjon a tietek is,
ottan ordítsátok: «halál a nagyfejűre!»</p>
<p>Balahó uram rikácsoló hangja túlrecsegte még azt a riadalt is, a
mit a hajduságnál keltett. Ez aztán nem az a taktusra adott
vivátszó vala már, a mivel a vezér szónoklatára feleltek, hanem egy
folytonosan kitörő ordítás, kísérve kivont kardok csörömpölésétől;
alig birt ez a vihar lassankint elcsendesülni, akkor is csak az
elszörnyedés morajává csillapult alá, mint mikor a Balaton szélvész
multa után még soká elháborog.</p>
<p>Balahó uram pedig – megtéve a tempót – megelégült szívvel szálla
le a kordéról s rágyujtott a makrapipára.</p>
<p>– Mi a tatár! Balahó uram! mondá neki Ocskay. Hogyan égethették
le a labanczok a kelmed vetését? hisz a kelmed egész dominiuma a
Tisza háta volt.</p>
<p>– Hát biz azt sehogy sem.</p>
<p>– Talán hát a feleségét sem hasították kelmednek kétfelé?</p>
<p>– Soh’ se volt nekem feleségem.</p>
<p>– Hát a kis fia, a kit lándzsára szúrtak, meg a kútba ugrott
leánya, hol vette azokat?</p>
<p>– Bizony sehol sem én, ha csak a fáról nem szedtem volna
őket.</p>
<p>– Hát az öreg anyja?</p>
<p>– Husz esztendeje, hogy meghalt, Isten nyugtassa meg!</p>
<p>– E szerint hát azt sem égették meg?</p>
<p>– Mindegy az. Ha nem tették velem, megtették mással. Így kell a
sokaságnak beszélni, vitéz ezredeskapitány <span class=
"pagenum"><a name="Page_140" id="Page_140">-140-</a></span> uram,
nem úgy, a hogy kegyelmed cselekedte. Ha az ember a hazáról beszél
a hadinépnek, elbusulja magát, elszomorodik rajta. A busulástól
pedig az embernek csak az ivókedve jön meg. Nem kell a katonát a
hazával szomorítani, mert megszomjazik rá s azt várja, hogy
áldomást ihassék. Ha itt nem kap bort, hazamegy, ott iszik. Hanem
így kell neki beszélni, a hogy én kiraktam. Ettől aztán nem bort
szomjazik, hanem vért. Majd meg kell őket nézni, hogyan rohannak
ezek csoportostól a nagyfejűre, csak egyszer megkaphassák. Így kell
azokat felpaprikázni!</p>
<p>Azzal benyomta az égő taplót a pipájába s a nagy bolond kardot a
vállára vetve, visszaballagott a maga csapatjához, otthagyva a
tanult uraságokat, hogy csinálják utána ezt a tempót, ha értenek
hozzá!</p>
<p>Ocskay pedig rögtön szekerekre ülteté a hajduságát s a Duna
jegén keresztül megindítá őket a fejedelem táborhelye felé.</p>
<p>Maga pedig sietett felkeresni Heister táborát, s attólfogva
mindennap volt vele csatározása; rendetlen csikóscsapatjai minden
oldalról körülcsiripelték, s a hol nagy erőre találtak, szépen
visszatértek a vezérükhöz. Ezektől megtudá, hogy ezúttal nem egy
szokott labancz sereg indult meg a hadjáratra, a mit kétharmadában
kénytelen-kelletlen felültetett magyar bandériumok s fegyelmezetlen
rácz hordák képeznek: könnyű ellenfél a kurucz lovasságnak, hanem
egy egész rendezett valóságos osztrák hadsereg vonul előre,
taktikai hadirendben; a szine-java a hős Eugén herczeg seregének, a
zentai diadal veteránjai, kiknek trombitaharsogása előtt a hatalmas
szultán seregei a Dunába rohantak. Itt most hatvanhárom kompánia
nehéz lovasság van együtt, a legkitünőbb ezredekből, s azonkívül
csak három század magyar labancz huszárság, azt csak szénázásra
használják. Gyalogságuk csupa muskétás, új szerkezetű
lőfegyverekkel és hosszú dárdákkal ellátva, huszonnégy ágyút
visznek magukkal. <span class="pagenum"><a name="Page_141" id=
"Page_141">-141-</a></span></p>
<p>Mindezekről jó eleve értesítette Ocskay a fejedelmet, s Rákóczy
úgy készült, hogy maga is hasonló erejű hadsereget vigyen
ellenfelére. Ha ennek erősebb volt a gyalogsága, ő nála a lovasság
volt számosabb. Tizenhárom ezerre teszik a számát. Hanem ágyút csak
hatot hozott magával, a mi megfoghatatlan: hisz volt neki elég
lövege. Talán Lipótvár ostrománál volt azokra nagyobb szükség? vagy
a régi magyar harczi szokás dívott még, hogy egyszer kilőjjük az
ágyút, s aztán rajta-rajta! Ez csak jeladásra való, azt pedig hat
ágyu is úgy megteszi, mint huszonnégy. Majd csinál elég lármát a
maga ágyuival az ellenség!</p>
<p>Gyalogsága igen szép és rendezett volt a kurucz seregnek. A
hajduság jól felfegyverkezve, puskával és karddal. A kuruczok nem
hordtak már a háborúba dárdát, hanem kardot. Kiment a használatból
az a hires jelszó, a mivel Kinizsi buzdítá a kenyérmezei ütközetben
a maga seregét: «Előre dárdások! Utána kopjások! Ne féljetek
szászok! A hol fáj, szúrjátok!» A magyar most karddal harczolt. Az
osztrák még dárdát hozott magával. Első próbatét volt, hogy melyik
a jobb kézbeli szerszám? Bizonyos, hogy el fog válni, mert mind a
két félen olyan legénység jő szemközt, a melyiknek a kezében
szikrát szokott adni a vas.</p>
<p>Egészen franczia mintára voltak felszerelve Rákóczy palotásai, a
testőr-muskétások, sáfránszin dolmányban, kék paszománttal, s a
franczia gránátos zászlóalj hatalmas medvebőr kalpagjaival, a
szálas legénységből válogatva, betanítva, hogyan kell a tarsolyban
hordott granát kanóczát meggyujtani s az ellenségre hajigálni,
mikor az négyszögöt formál, vagy erősített sánczot védelmez. A mi
pedig a szabályos hadmozdulatokat illeti, azokban legkitünőbb volt
a fejedelem seregében Sárody ezredes német zászlóalja. Dobszóra
lépni, kanyarulatokat csinálni, puskával sortüzet adni egyik csapat
sem tudott oly pontossággal, mint az övé. A mellett szigorú
fegyelemtartásáról is hires volt, vezére nem tűrt el semmi
kihágást, s a milyen <span class="pagenum"><a name="Page_142" id=
"Page_142">-142-</a></span> tréfás czimbora volt a jó társaságban,
olyan jó katonának ismerte mindenki a táborban. Néha egyesítve
produkálta mind a kettőt: a jó katonát, meg a víg czimborát. Mikor
Lipótvárát elkezdték ostromolni, s az ilyen mesterséges munkához
még nem szokott kuruczság húzódozott a ví-árkok ásásától, a
várbeliek bombáitól rettegve, Sárody oda vitetett ki magának egy
hordót, tele borral a két sáncz közé, s a hordó fenekére ülve,
áldomásozott, s gitárral a kezében, dalolta a várbeliek
boszantására azt a víg nótát, hogy: «Als die Schneider Hochzeit
hatten, da waren alle froh!» A kuruczság kedvet kapott tőle,
lassankint odagyülekeztek melléje, mind megitták a hordó bort, s
aztán együtt énekelték vele, hogy: «Da schliefen alle Schneider,
auf einem halben Stroh!» (pedig nem is értették, hogy mit tesz), a
várbeliek nagy boszuságára, a kik hasztalan röpítgették feléjük a
«pumáikat», egy sem talált oda.</p>
<p>Az ilyen tréfákért még a magyarok is nagyon szerették ezt a
renegátot. Volt ott több ilyen német tiszt is. Általában az a jó
regula volt, hogy hadifogoly senki sem szeretett lenni, hanem ha az
ellenség el nem eresztette, beállt hozzá katonának.</p>
<p>De különösen kedvencze volt Sárody a kurucz sereg franczia
táborkari főnökének, vicomte de Feirvillenek, kit XIV. Lajos azért
küldött Rákóczy táborába, hogy hadvezéri tudományával pótolja ki
azt, a mi a magyar tapasztalatlan főuri hadvezéreknél hiányzik, a
kiknél a személyes vitézségből állt az egész strategia.</p>
<p>Sárodyval lehetett a francziának magasabb hadműveletekről is
beszélni. S egyáltalában lehetett vele beszélni, mert tudott
francziául, míg a magyar urak csak diákul értettek. Cicero nyelve
pedig mindenre jó, csak hadászati értekezésre nem; a nagy Róma
idejében nem lőttek pisztolylyal; annálfogva ha az ilyen eseményt
valaki latinul akarja elmondani, ekképen rakja ki: «kézbeli cső
makkjával áthajíttatott» (sclopi manuarii glande trajectus est).
<span class="pagenum"><a name="Page_143" id=
"Page_143">-143-</a></span></p>
<p>Még egyébre is jó volt Sárody. Mint régi osztrák seregbeli
főtiszt minden ezrednek ismerte az erejét, létszámát, vezetőit s a
szerint, a hogy a kémek és portyázók hirül hozták a kurucz táborba,
mely csapatok milyen hadirendben vonulnak fel Heister
parancsnoksága alatt, Sárody előre meg tudta mondani, hogy minő
erőt kell azzal szembeállítani? Úgy hogy az ő jelenléte a
haditanácsban, mikor az ütközet tervét elkészítették, valóban
kivánatos volt.</p>
<p>Karácsony éjszakája volt.</p>
<p>Mulatságos babonákkal teljes este. Játszanak ilyenkor minden
házban éjfélig, akkor misére mennek; imádkoznak, meg tréfálóznak,
ropogtatják a kártyán nyert diót.</p>
<p>«De mi most nem diót ropogtatni jöttünk ide!»</p>
<p>Ezt izené Rákóczy Bercsényinek, a ki szerette volna Heisternek
engedni át a támadást s a nagyszombati halmokon védelmi állást
foglalni.</p>
<p>Elhatározták a haditanácsban, hogy leszállnak a sikra, a hol
előnyösebb a harcz a túlnyomó magyar lovasságra nézve. Igaz, hogy a
sík tért két patak szeli keresztül, a Tirna és Parna, de azok most
be vannak fagyva, nem akadályozzák a lovasságot.</p>
<p>A fejedelem, derékhadával a Tirna partján fekvő Nagyszombatnak
támasztva a hátát, elfogadja az ütközetet Heisterral, míg a két
portyázó dandárvezér, Ebeczky a jobb-, Ocskay a baloldalon fogja
azt közre, s a hátába kerülve, négy tűz közé szorítja.</p>
<p>Nagyon szép terv volt ez! Csalhatatlan a sikerülése. A csapatok
égtek a harczvágytól. A csapatvezérek együtt maradtak egy
karácsonyi víg lakomára a tirnai hétkerekű malomban, s igen
kedélyesen mulatoztak. Sárody megint ezermesterkedett. Ólmot öntött
s abból jövendőt mondott. Gombóczokat főzött, a miben az a tréfa,
hogy a forró viz melyik gombóczot dobja fel legelébb? Minden
gombóczban czédula van valami névvel. Mikor a leánykák csinálják
ezt a karácsonyi tréfát, akkor az a jelszó, hogy <span class=
"pagenum"><a name="Page_144" id="Page_144">-144-</a></span> a mely
nevet a legelső gombócz felhoz a viz szinére, az megy férjhez a
jövő farsangon. Sárody gombóczaiba egy-egy csapatvezérnek a neve
volt elrejtve, s az volt a tréfa jelszava, hogy a kinek a gombócza
legelébb felvetődik, az hal meg a holnapi ütközetben. A fejedelem
nevét azonban nem engedték a tréfába belekevertetni. A tréfa
azonban annál tökéletesebb lett, mivelhogy a hebehurgyán előre
felbuggyanó gombócz ezt a nevet rejté: «Balahó kapitány!»</p>
<p>Mindenki hahotával nevetett a tréfán. Mivelhogy Balahó uramat
szerte úgy ismerték, mint egy szörnyű nagyszájú embert, a ki
rettenetes a fenyegetőzésben, utolérhetetlen a mások
felbuzdításában, ellenben mindig ő az első az ütközetben, a ki,
mikor lőnek, rögtön hasra fekszik.</p>
<p>Balahó uram azonban szörnyen megrestellte azt az ő rovására
feltámadt vigasságot, s ökleivel ütve az asztalt és a mellét,
fogadkozott, hogy meg is halok én, ha kell, az én hazámért és
fejedelmemért! De minden dibdáb labancznak nem adom bitangra az
életemet. De kaphassam csak egyszer azt a gyilkos Heistert magát a
kezemügyére, a ki a feleségemet ketté hasíttatta, a ki porontyomat
dárdára szuratta, tudom, hogy egyikünk elmegy izenetet vinni
Belzebúbnak!</p>
<p>– Hát hisz azt most legkönnyebben megkaphatod, Bruder, mondá
neki Sárody. Itt fogják mutogatni holnap a vásáron dobszó mellett.
Minden markos legényt meginvitálnak rá, hogy ki birkózik meg
vele.</p>
<p>– Magam leszek az a legény! mondá Balahó uram. Csak rá ismernék
az istentelenre!</p>
<p>– Óh azon könnyen segítünk, Balahó uram, mindjárt lepingálom én
kegyelmednek az egész Heistert, a hogy áll és él, hol van egy darab
papiros?</p>
<p>Sárody fránya ügyes torzkép-rajzoló volt. Nehány vonással
hirtelen úgy odaveté a papirra Heisternak a carricaturáját, hogy a
ki egyszer látta, rögtön ráismert róla: <span class=
"pagenum"><a name="Page_145" id="Page_145">-145-</a></span> ott
volt az idomtalan nagy feje, a mit hosszú paróka fedez, fekete
szemöldökei, félrehuzódó szája, a mi fölött az egyik bajusz
makacsul fölfelé, a másik ép oly megátalkodottan lefelé irányul, a
homlokon három egyenközű «s» betü alakú barázda; a nagy előre rugó
dupla áll, hozzá a kurta nyak, a köpczös váll, ez a szakasztott
Heister tábornok!</p>
<p>Mindenki kaczagott rajta s magasztalá a majszter remeklését. A
sok magasztalástól elvégre Sárody annyira elkapatta magát, hogy még
alá is firkantotta a képnek, hogy «pinxit Sárody.»</p>
<p>– No, Balahó uram, hát itt van, ráismerhet erről, mondá Sárody.
Ha már akkor meg nem nézte jól, a mikor a feleségét ketté
hasíttatta, s a kastélyát felgyujtatta Heister.</p>
<p>– Bomolj meg, német! sötét volt akkor! Hadd látom azt a képet!
No iszen nagyfejű! Már most hát búcsuzz el a fejedtől, mert elhozom
én azt; a milyen igaz, hogy az én jó öreganyámat szurokba
mártattad, úgy gyujtattad meg a szemem láttára.</p>
<p>– S annál se látta meg a képét Balahó uram?</p>
<p>– Vakapád! németje. Hát ’sz a szurok fekete! De most már
elteszem ezt a képet, ide a keblembe! S esküszöm a szent
Herkopáterre, hogy a holnapi szent keserves napon, ezt az én
kardomat belemártogatom a gonosz vérébe!</p>
<p>S azzal végig fekteté a kihuzott kardját az asztalon, hogy az a
táblának az egyik végétől majd a másikig ért, a vezér uraknak
általános nagy nevetése közben. Balahó uram pedig mind ehhez igen
komoly képet csinált.</p>
<p>Mikor a vezérek szétoszlának, az ezredeikhez visszasietve, azt
dörmögé Tormássy László, a nyárádi hajduk kapitánya, Esze Tamás
fülébe:</p>
<p>– Hallod-e, bajtárs, sehogy sem tetszik az nekem, hogy ennek a
Sárodynak mindenüvé oda szabad ütni az orrát. Kár volt ezt
Ocskaynak idehozni közénk. Nem <span class="pagenum"><a name=
"Page_146" id="Page_146">-146-</a></span> hiszek én ennek, ha
százszor kikeresztelkedik is magyarnak, mert mindig mosolyog. Az
ilyen ember csak befelé haragszik.</p>
<p>– De hát már arról ő nem tehet, hogy olyannak teremtette az
Isten a képét, hogy mindig mosolyogjon. Nem lehet minden ember
Balahó uram, a ki mindig káromkodik.</p>
<p>– És én mégis inkább hiszek Balahó uramnak, mikor legjobban
hazudik, mint Sárody uramnak, mikor legjobban igazat mond.</p>
<p>– No majd meglássuk holnap, melyik az igaz ember?</p>
<p>Meg is látták, mert másnap a hadirendben akként lettek
felállítva, hogy a hadsereg zöménél Sárody német zászlóalja képezte
az ágyufedezetet, ezt tartotta a legfegyelmezettebb csapatnak
Feirville, azért állította első sorba; mindjárt mellette volt
Tormássy uram hajdusága, aztán a háta mögött, a második vonalban
Esze Tamás tiszántúli hajdui, jobbról Tormássy mellett pedig a
tiszáninneni borsodi hajduk, azok között Ocskay gyalogcsapatjának
az élén jó Balahó uram a hosszú pallosával. Tehát nagyon közelről
tapasztalhatták egymásnak a viselt dolgait.</p>
<p>Fehér karácsonyra virradt az éjszaka. Egész addig a szent napig
megbecsülte magát az időjárás, akkor egyszerre a holdujsággal
megfordult s már hajnalban olyan sűrűen elkezdett havazni, hogy a
fejedelem seregei nem láttak a förmetegtől husz lépésnyire s csak
úgy találomra foglalták el az előre meghatározott helyeiket a Tirna
nyugoti partján. Kémeik hirül hozták, hogy Heister tábora is átkelt
a Parna patakon s hadirendben áll a sikon. De a két tábor még nem
láthatta egymást a nagy hóeséstől. De azt már mind a két fél tudta,
hogy a másik is itt van. A vezényszó áthallatszott egyik táborból a
másikba.</p>
<p>A fejedelem, kisérete élén, maga járta sorba a hadcsapatokat,
buzdító szavakat intézve hozzájuk.</p>
<p>Egyszerre megszólaltak Nagyszombat valamennyi tornyában
<span class="pagenum"><a name="Page_147" id=
"Page_147">-147-</a></span> a harangok, szent Karácsony ünnepére.
Talán a nagy harangszó tette: a hófelhők felszakadoztak, a havazás
elmult, s a két tábor meglátta egymást, szemközt felállítva
ágyulövésnyi távolban. A magyar tábor, mint egy nagy E betű
látszott körülölelni a császári tábor négysoros hadirendben
felállított tömegét.</p>
<p>Abban a pillanatban megkezdődött az ütközet. A kurucz tüzérek
nem várva a parancsszóra, kisüték az ágyuikat az ellenfélre. Arra
az is megkezdte az ágyuzást. Különösen a fejedelem és kisérete volt
az ágyutekék czéljául kiválasztva. Egy ágyugolyó Rákóczy közelében
terítette le a kiséret egyik tagját, erre Feirville odanyargalt a
fejedelemhez s indulatosan követelte, hogy vonuljon vissza az ágyúk
lőtávolából, ha az ő személyét valami baj éri, veszve az ütközet s
az egész magyar ügy. Rákóczy rá hagyta magát venni, hogy a
tartalékul felállított testőrkarabélyosokhoz vonuljon vissza, a kik
egy dombtetőn tanyáztak, onnan nézte az ütközetet.</p>
<p>A kurucz hadsereg kezdte a támadást, a kicsinált csataterv
szerint. A jobb szárnyon Ebeczky, a balon Ocskay lovasezredei
vágtak be a császári sereg oldalába, mind a kettő nagy
remekeléssel.</p>
<p>A Heister tábora balszárnyán csakhamar össze-vissza volt keverve
lovasság, gyalogság, s egy tömegben gomolyodott a felállított
ágyuüteg felé, a minek e miatt nem lehetett hasznát venni. Ebeczky
sikere magával ragadta Ilosvayt, Deák Ferenczet, Srétert, azok is
bevágtak parancsszó nélkül a császáriak közé; a vakmerőség jól
ütött ki; áttörték az első hadsort, megrohanták az ágyuüteget,
annak a fedezetét is elverték. Nem tartóztatta fel az ádáz rohamot
se vasba öltözött lovasság, se puskázó nép, se dárdasövény, még az
ágyutűz sem, mindenen áttörtek. Hanem ekkor következett egy
fegyvernem, a mely megállította diadalmas előrohanásukat. A
legveszedelmesebb fegyvernem. A podgyász-szekerek. A mint a kurucz
lovasság a császári podgyászszekér-vonatig eljutott, ez
veszedelmesebb <span class="pagenum"><a name="Page_148" id=
"Page_148">-148-</a></span> lett ránézve minden sánczároknál és
tűzaknánál; ez megállította, szétrobbantotta, összekuszálta a
győzelmes dandárt. Nem hallatszott többé se vezényszó, se «rajta
magyar!» hanem csak az, hogy «cape! rape!» Dugd el, vedd el! A
fejedelem seregének ez a szárnya abban az ütközetben nem tett többé
emberszámot.</p>
<p>Hej nem így volt Ocskaynál! A hol ő bevágott, nem néztek ott
másra, csak a győzelemre. Ötezer lovas harczolt a nyomában. Maga
Rákóczy azt irja felőle, hogy csodáit mivelte a vitézségnek ebben
az ütközetben. Nem sokára a császári sereg jobb oldalán is
elhallgattak az ágyúk, a kurucz lovasság azokat is elfoglalta.</p>
<p>Heistert unszolták az alvezérei, hogy hozza elő a tartalékját, s
verje vissza vele Ocskay rohamát. A tábornok mérgesen utasítá
vissza a sürgetőket, ne avatkozzanak az ő dolgába! tiszta munka, a
mit ő csinál, semmi baj sincsen még. Még vár valamire. Majd ha az
bekövetkezik, akkor kezdődik el az ő cselekvése! Addig hadd ugrálja
ki magát a kurucz!</p>
<p>Most Feirville eljöttnek látta az időt, hogy a derékhaddal
általános rohamot intézzen a császári sereg zöme ellen. Bercsényi a
jobb-, Eszterházy a balszárnyon, ő maga a középen riadót
fuvattak.</p>
<p>Példás rendben indult meg az egész hajduság, hat ezred egy
sorban. Szembe az ellenség ágyuütegével haladt épen a borsodi
hajduezred. Annak kellett a keserűjét kiállni. Mikor kilőtték az
ágyúkat: «bukj le!» kiálta Balahó uram, s már akkor hason feküdt,
mellette a kardja; de a mint az ágyugolyó elbúgott felettük, megint
talpra ugrott mindenki s futott nagy zsivajjal; mintha csak laptást
játszanának. Olyan közel érték már az ágyúkat, hogy azok nem
tehettek bennük kárt. Hanem ott maguk előtt találták a Wobezer,
Trisler és Firmont kompániáit. Ostromsisakos, pánczélos gyalogság,
muskétával és hosszú dárdával ellátva. Itt lett először kipróbálva,
hogy melyik a jobb szerszám, a kard-e, vagy a dárda? A kard volt a
jobbik. <span class="pagenum"><a name="Page_149" id=
"Page_149">-149-</a></span> A borsódi hajduk széttörték kardjaikkal
az ellenük meredő dárda-erdőt s a három legvitézebb kompánia
veterán hanyatt-homlok meghátrált.</p>
<p>A hajduezred parancsnoka ekkor észrevette, hogy az ő csapatja
nagyon is gyorsan rohant előre, s «megállj»-t parancsolt, nehogy az
ellenség hirtelen körülfogja: időt akart engedni a mellette
felvonuló Tormássy Lászlónak, meg a még hátrább jövő Sárody német
zászlóaljának, hogy egy vonalba jöjjenek, s aztán egyszerre
folytassák a rohamot.</p>
<p>A három veterán kompánia meghátrálása már Heistert is kihozta a
hadvezéri nyugalmából. Odavágtatott maga, csak nehány segédjétől
kisérve, a megfutamodókhoz, s elkezdte őket hangosan szidni s
kergette kivont karddal vissza a harczvonalba. Az arcza egész veres
volt a dühtől. Sem látott, sem hallott.</p>
<p>Csak ez teszi felfoghatóvá, a mi ezután történt.</p>
<p>– No Balahó kapitány uram! szól egy tréfás hajduhadnagy a
nagyszájú kérkedőhöz. Hát ihol van a nagyfejű la! Ott van maga
Heister.</p>
<p>– A biz ő maga, a gyilkos.</p>
<p>– A ki a kegyelmed feleségét, gyerekeit, öreg anyját
megölette.</p>
<p>– Bizony azt tette az! (Annyiszor elmesélte ő ezt, hogy már maga
is egészen elhitte.)</p>
<p>– No hát most, hadd lássuk, mit tud kegyelmed azzal a hosszú
pallossal? Mindig azt mondta kegyelmed, hogy csorbára veri azt a
gyilkosnak a koponyáján, csak egyszer közelre kaphassa. Hát most
elég közel van.</p>
<p>– Hát azt gondoljátok, nem teszem meg?</p>
<p>– Elhiszem, ha látom.</p>
<p>– No hát lásd meg!</p>
<p>Azzal Balahó uram kiugrott a sorból, megköpte a tenyerét,
marokra fogta a kardját s elkezdett loholni arrafelé, a hol Heister
szedtevettézve kardlapozta a muskétásait. <span class=
"pagenum"><a name="Page_150" id="Page_150">-150-</a></span></p>
<p>A hajdutársak azt hitték, hogy csak bolondozik az öreg kurucz,
majd visszajön fele útjáról, ha megsokalja.</p>
<p>De az csak dobogott előre, s mondogatta egyre magában: «szegény
feleségemet két fához köttetted, ketté hasíttattad, kis
porontyocskáimat dárdára szurattad, öreg anyámat szurokba
mártattad, úgy megégettetted. Itt vagy gyilkos, itt vagy a kezem
közt!»</p>
<p>Azok amoda át észre sem is vették; ha látták, mit törődtek vele?
Egy öreg ember, rongyos parasztgúnyában, egymaga, mit akarhat? A
mellett a tért ellepő sűrű rekettye is takarta a bujkáló
alakot.</p>
<p>És ezalatt egészen közelért a császári fővezérhez.</p>
<p>Csak egy ugrás kellett, odaszökni hozzá, megkapni balkézzel a
lova zabláját, jobbjával felemelni azt a hosszú kardot, és
rákiáltani: «egész familiám kiirtattad, gyilkos! Nesze nagy
fejednek!»</p>
<p>Jó szerencséje Heisternek, hogy a tollas kalapja aczélsipkával
volt béllelve, meg hogy az a széles kard a lapjával érte a fejét;
mert így csak egy kegyetlen ütést kapott rá, a mitől hátra lódult.
Hanem akkor aztán Balahó uram két kézre kapta a pallost s
megsuhintva azt kegyetlenül a feje fölött, egy olyan csapást mért a
fővezérre, hogy az, ha megéri, a nyeregkápáig hasítja kétfelé. De
hát nem érhette. A sors harmadperczeken fordul meg. Egy fiatal
magyar főúr, a császári fővezér labanczhadsegéde, Czobor Márk,
hirtelen kirántotta a pisztolyát s sziven lőtte Balahót, mielőtt az
a kardjával másodszor is lecsaphatott volna.</p>
<p>Szegény jó Balahó! Nem mondta hiába: megtette a tempót.</p>
<p>Ez volt az igazi kurucztempó. Csinálja utána, a ki tudja!
<span class="pagenum"><a name="Page_151" id=
"Page_151">-151-</a></span></p>
<h2>AZ ALTER EGO. (MÁSIK MAGAM.)</h2>
<p>Heistert ez a vakmerőség egészen dühbe hozta. Külömben is
haragos egy úr volt. Alvezérei mind azt hitték, hogy már el van
veszve az ütközet s visszavonulásról kezdettek beszélni. A tábornok
főbelövetéssel fenyegetett mindenkit, a ki a visszavonulás szót ki
meri mondani. Hisz ez az ütközet meg van nyerve.</p>
<p>Két sakkhuzás, és azzal «matt!»</p>
<p>Az egyik sakkhuzás az volt, hogy két tartalék-lovasezred
rohanjon előre s a hol a kurucz tábor jobbszárnya a deréktól elvált
s kedvére fosztogatja a podgyászszekér-vonalt, oda ékelje be magát.
Ezzel a kurucz sereg kétfelé van vágva. Ez az egyik sakkhuzás.</p>
<p>– Hát az a pernahájder ugyan hol késik még? dörmögé haragosan a
tábornok.</p>
<p>Az a «Bärenhäuter» nem késett már. Sárodyt értették alatta.</p>
<p>Sárody tervét még azon éjjel előre megküldé Heisternek egy
szökevénytiszt által. Arra alapítá Heister a magáét.</p>
<p>Sárody szépen maga mellett engedé előrehaladni Tormássy
hajdu-ezredét, s akkor egyszerre az egész zászlóaljával közvetlen
közelből sortűzet adott rá.</p>
<p>– No Tormássy uram, hát hogy tetszik a keresztelő! kiálta át
Sárody a hajduezredesre nagy csufondárosan, s azzal még egyszer
megtöltetve a puskákat, felrántatta a fehér lobogót a kurucz zászló
helyébe s szemközt fordulva a kurucz sereggel, hátráló léptekben
rukkoltatta a zászlóalját a császári sereg felé.</p>
<p>Ez az árulás egy percz alatt megfordította az ütközet
sorsát.</p>
<p>Tormássy hajdui, saját szomszédaiktól hátban összepuskáztatva,
rémülten rohantak hanyatt-homlok vissza, s vészkiáltásukkal, véres
fejeikkel elrémíték a hátuk mögött álló tiszai hajduságot, még
magukat a fejedelem palotásait <span class="pagenum"><a name=
"Page_152" id="Page_152">-152-</a></span> is, a kurucz sereg
legderekabb csapatját; a futásnak indult négy gyalogezred magával
sodort két lovasezredet is, a harmadikat, egy dragonyos-ezredet, a
mi németekből állt, nehogy Sárody példája ráragadjon, maga az
ezredes vonta vissza; s ezzel a második sakkhuzás is megtörtént: a
kurucztábor három darabra volt szétvágva. A zöme előretört, a
tartalékja megfutott, a jobbszárnya el volt szakítva.</p>
<p>Rákóczy, a vész láttára, sarkantyuba kapta a lovát, s a muskétás
ezredével be akart vágni a csatatérre, hogy a diadalt
visszacsikarja ellenfele kezéből. Személyes megjelenése még talán
megfordította volna az ütközet sorsát. Bizonyosan megfordította
volna. Túlbuzgó hivei megakadályozták benne. Megragadták a lova
kantárát s nem eresztették a küzdelembe. Fátum volt az!… A ki fel
akar törni az égbe, annak hinnie kell a saját csillagában… Vagy ott
van az a csillag a feje fölött, vagy nincs: ha ott van, akkor mit
félnek? ha nincs ott, akkor mit remélnek?</p>
<p>A zürzavar tökéletes lett.</p>
<p>Mind a két táborban vége volt az összefüggő hadműködésnek.</p>
<p>A fejedelem táborának egy része sietve, futvást kelt át a Tirnán
s a halmokra vonult fel, a másik rész, a jobb szárny lovassága,
zsákmányát nyerge mögé akasztva, mint a ki dolgát legjobban végezé,
rugtatott el a Fehérhegyek felé; a harmadik rész, a gyalog
hajduezredek, a mik a borsodiakkal nagyon mélyen behatoltak a
császári sereg derekába s három hadvonalat keresztül törtek már,
vissza már nem vonulhattak, kapták magukat, «előre hátráltak»;
keresztül törték magukat még a tartalékon is, az ellenség hátából
kerültek elő a Parna patakon át, a futó zömmel épen ellenkező
irányban. A negyedik része pedig a kurucz tábornak, az az ötezer
lovas a bal szárnyon, még egyre harczolt, s nem akarta elhinni,
hogy vége van az ütközetnek, s mikor már a tulsó oldalon Heister
bevonult az üresen hagyott Nagyszombatba, Ocskay László még akkor
<span class="pagenum"><a name="Page_153" id=
"Page_153">-153-</a></span> is ott nyargalászott a csatatéren, nagy
angol paripája hátán s a hol egy futó kurucz csapatot
megpillantott, azt megfordította, vitte vissza az ellenségre.</p>
<p>– Hová futtok? Hiszen miénk a győzelem! Hiszen le van gázolva a
labancz!</p>
<p>Az igaz, hogy ott, a hol ő száguldozott, csak temetője volt már
a császári hadaknak. Mint a kévék keresztjei gazdag aratás után,
úgy hevertek a hullák halomban; lovasai csak futó ellenség
visszafordított ijedt képével találkoztak mindenfelé. Dobok,
zászlók, fegyverek elszórva hevertek a mezőn, gazdátlan paripák, a
magas német nyergekkel a hátukon, száguldoztak rémülten nyerítve, s
az ágyúk ott álltak mind a két táborhelyen, magukra hagyva,
kuruczé, labanczé, mint valami bitang jószág. Olyan ütközet volt
ez, melyben mind a két fél úgy szerteszéjjel verte egymást, hogy
egyiknek a hada sem volt többé sereg.</p>
<p>És Ocskay László még mindig azt hitte, hogy meg lehetne azt a
fátumot fordítani. Égett az arcza attól a vágytól, hogy a mit a
híres nagy hadvezetők, a franczia haditanácsosok elvesztettek, azt
ő, a lenézett, kicsúfolt portyázó vezér újra kivívhassa! Csak egy
akkora dandárt verhessen össze, a mekkorát Bécs alá vezetett, most
ezt a szétzilált ellenséget kiveri vele a helyéből.</p>
<p>Nem vette észre, hogy sisyphusi munkát folytat. A futó csapatok,
a miket visszafordít az ellenségre, csak addig állnak helyt, a míg
ő velük van; de a mint egy másik rajt állít meg, hogy azt
rendbeszedje, rögtön felbomlanak.</p>
<p>E megátalkodott makacs munkájában legjobb alvezéreit itt-ott
elhagyogatja, a toborzott csapatokat rájuk bizva, s maga egyedül
száguldoz, keresve, hol találna még kurucz csapatot?</p>
<p>Egyszer csak megpillant a császári sereg podgyászszekerei mögött
valami háromszáz lovast. Magyar huszárok voltak, világoskék
dolmányban, farkasbőr-kaczagánynyal, piros leffentyüs csákókkal.
Azt hitte, hogy valamelyik <span class="pagenum"><a name="Page_154"
id="Page_154">-154-</a></span> kurucz ezred kompániái vannak ott, s
a podgyászt zsákmányolják.</p>
<p>Rögtön arra fordítá a lovát s odavágtatva, elkezdé őket szidni
keményen, hogy mit lebzselnek itt, mikor harczolni kellene?</p>
<p>– Indulj! Fordulj! Előre!</p>
<p>Azok csak bámultak rá egy ideig, s aztán nézegettek egymás szeme
közé.</p>
<p>– Nos? Hát? Nem értitek a magyar szót? rivallt rájuk Ocskay. Nem
halljátok, hogy mit mondok? Kifúrjam a fületeket? Ki népei
vagytok?</p>
<p>Azok csak nem feleltek neki semmit. Csak egyre bámulták.</p>
<p>Nem kuruczok voltak azok, hanem a császári sereghez tartozó
labanczok, a kiket Bagocsay hozott el magával Dunántúlról. Heister
nem bizott ezekhez úgy, mint Feirville a maga labanczból lett
zászlóaljához s otthagyta őket podgyászfedezetnek.</p>
<p>Ocskayt boszantá ez a néma, rábámuló engedetlenség.</p>
<p>– Előre, legények! Utánam, a ki magyar! Én vagyok Ocskay
László!</p>
<p>– Hahhó! kiálta fel erre a kapitány Bagocsay Náczi. Ez a mi
emberünk. Csipd meg, fogd meg, legény! Ezer arany van ennek a
fején.</p>
<p>Az ezer arany szóra egyszerre megelevenedett az egész csapat, s
neki rugtatott a magányos lovagnak, kardot rántva.</p>
<p>Ocskay most vette észre, hogy kikkel van dolga.</p>
<p>– Czéda zsebrákhad! dörmögé fogcsikorgatva, s egyet jobbra,
másikat balra vágva, kiugratott a csoport közül, azok hasztalan
keresték őt a kardjaikkal a bő mentéjében, a pánczélingét nem járta
a kardjuk; keresztülvágta magát rajtuk. Aztán könnyedén
elszáguldott előlük jó telivér paripáján.</p>
<p>Hanem az a háromszáz labancz csak a nyomában maradt, s mind
szélesebb karéjt alakítva, elkezdte megkeríteni. <span class=
"pagenum"><a name="Page_155" id="Page_155">-155-</a></span> Ocskay
csak szidta őket, hisz utól nem érik. Egyszer aztán megtudta, hogy
mi jó szándékkal vannak iránta? Neki szorították a Parna
pataknak.</p>
<p>A Parna vize pedig azok közé tartozik, a mik télen is melegek
maradnak, nem fagynak be soha, sőt a körülöttük levő sömlyéket sem
engedik befagyni. Ezért választotta ezt a patakot Heister hátvédül:
ez hiusította meg a kurucz portyázó-csapatok minden törekvését őt
hátulról megtámadhatni.</p>
<p>Ocskay belejutott a sömlyékbe; lova csülökig kezdett süppedni az
ingoványba: a friss hótól nem vehette azt elébb észre.</p>
<p>Lehetetlen volt innen kiszabadulnia.</p>
<p>Ezer arany szép pénz.</p>
<p>A labancz az édes apját is levágja ezer aranyért.</p>
<p>Saját csapatja szerteszét csatangolt, s ha látta is valaki
közülök ezt a kergetőzést, épen úgy kurucznak nézhette a labanczot,
mint a hogy ő elnézte.</p>
<p>Csak egyre gondolhatott még, hogy élve el ne hagyja fogatni
magát.</p>
<p>Kiszemelt a sömlyékben egy emelkedettebb helyecskét, a mennyi
épen egy lovasnak elég; oda kikaptatott. S akkor aztán egyik kezébe
fogta a csákányát, másikba a kardját s úgy várta be az
üldözőit.</p>
<p>Körül nem foghatták, mert mögötte volt a patak, csak szembe
támadhatták meg. De azok mégis háromszázan voltak, ő pedig egyedül;
ha minden kardcsapása egy emberhalál volna is, mégis neki kell abba
belefáradnia.</p>
<p>E keserves szorongattatásban egyszerre csak rivallgó
tárogatóhang szólal meg a mezőn, s Ocskay László egy csapat
kuruczlovast lát vágtatva jönni a patak mentében az innenső
oldalon. Az már igazi kurucz volt, mást mutat annak az arcza!</p>
<p>Milyen «rajta-rajta!» rivallással jöttek! Egyszeribe elment
attól a labancznak a verekedő kedve; pedig azok csak kétszázan
voltak, másfél labancz jutott egyre-egyre. <span class=
"pagenum"><a name="Page_156" id="Page_156">-156-</a></span></p>
<p>De a min legjobban elbámult Ocskay, az a varázslatos tünemény
volt, hogy annak a kétszáz kurucz lovasnak az élén ő saját magát
látta lovagolni. Ugyanazon arcz, az a tekintet; a büszke
fejhordozás, a fenyegető nevetés, még a hogy a kardcsapásokat
osztogatja is, villámsebesen, kaczagva, az ellenséget kérkedő
tekintetével megbénítva: maga Ocskay! Így szokta az ember maga
magát látni álmában.</p>
<p>Bagocsay, a labancz kapitány, onnan hátulról kommandéroz a
csapatjának, tele torokból ordítva:</p>
<p>– Ti csak verjétek le Ocskayt az alatt! s maga a most jövő ellen
fordul.</p>
<p>S arra ez, szakasztott azon a csengő hangon, a mi Ocskay
Lászlóé, ezt kiáltja:</p>
<p>– Mi kell te neked Ocskaytól? Labancz! Gyere csak! Itt jövök! Én
vagyok Ocskay!</p>
<p>S azzal visszakézzel olyat vág Bagocsaynak a karjára, hogy az
kardostól együtt a porba esik.</p>
<p>– Ez az én vágásom! Motyogja magában Ocskay László. De hát hogy
vagyok én most ottan? Ott is, meg itt is?</p>
<p>A labancz szétfutott.</p>
<p>A felmentő csapat siet üdvözölni Ocskay Lászlót. Ráismer a
kapitányra, Pongrácz Gáspár az, a szabadcsapat vezére; vele jött
Csajághy Márton. Az vezette őt elzüllött ezredese nyomába.</p>
<p>De Ocskay egyre csak arra a saját képmására bámul, a ki még
akkor is, mikor már a kurucz csapat zöme megszünt üldözni a
labanczokat, egymagában vágtat utánuk, s üti, püföli a hátukat
egyedül, a kit ér a csordából. Épen úgy, a hogy ő szokta.</p>
<p>S még azután, a mint visszatér a nagy verekedésből ez a
rejtélyes alak, mintha nem lett volna testének-lelkének elég, a
levegőbe is csapásokat osztogat a karddal. Akár csak saját magát
látná Ocskay László.</p>
<p>– De hát ki ez az ember itten? kérdi ámuldozva Csajághytól.
<span class="pagenum"><a name="Page_157" id=
"Page_157">-157-</a></span></p>
<p>– Hát nem ismertél rá? Ez a te öcséd, Ocskay Sándor.</p>
<p>Olyan nagyon hasonlítottak egymáshoz, csak két év korkülömbsége
volt közöttük. Ocskay Sándor nem volt ugyan olyan szép férfi, mint
a bátyja a mindennapi életben; de a harcz hevében szakasztott
hasonmása volt Lászlónak.</p>
<p>A két testvér átölelte egymást forrón. Gyermekkoruk óta nem
látták egymást szinről-szinre. Mind a kettő bámult azon, hogy olyan
nagyon hasonlít a másik hozzá.</p>
<p>– Épen ugyan jókor jöttünk; monda Csajághy.</p>
<p>– Hátha nem jókor? Dörmögé Ocskay László.</p>
<p>– Siessünk innen, vezér uram, szorgolá Pongrácz; a napnak vége
van már.</p>
<p>Igaz volt. Az éj alászállt. Abba kellett itt már hagyni minden
munkát. A takarodó bús hangja üvöltött a síkságon és a hegyek közt
egyformán: a tárogató oly messze elhallik!</p>
<p>Mikor Ocskay László, öcscsét és Pongráczot előre bocsátva, maga
Csajághyval a csapat hátulján lovagolt, azt mondá neki:</p>
<p>– Tudod, mért mondtam neked az imént azt, hogy «hátha nem
jókor?» Másodperczeken fordul meg a fátum. Ha ti még egy
másodperczet késtek, én már azon gondolkoztam, hogy élve nem hagyom
magam labancz kézre kerülni: egy pisztolylövés a homlok közepére
megszabadít közülök. És akkor milyen derék dolog lett volna. Én itt
maradok; eltemetnek. Ilonka özvegy lesz, szabadon bocsátják;
helyettem feltámad az én alter egom, a ki őt szereti. Milyen jól
jártunk volna mind a hárman.</p>
<p>És Csajághy nem mondta neki erre azt, hogy «nem.»</p>
<p class="center">*</p>
<p>Az éj alászállt, a harcznak vége volt már, egyes elzüllött
csapatok loholtak még erre-arra az esthomályban, nem keresve, hanem
kerülgetve egymást. Nem kellett <span class="pagenum"><a name=
"Page_158" id="Page_158">-158-</a></span> már senkinek ellenség.
Kurucz igyekezett a kuruczhoz, labancz a labanczhoz találni –
valahová, – erre-arra. – Az ágyúk ott maradtak a síkon, egymással
szemközt ásítozva, őrizet nélkül, lovak nélkül, mintha ők akarnák
még maguk szakállára folytatni a nagy bajvivást. A véres hómezőn
nyögnek, kiáltoznak a világ minden nyelvén az ott hagyott
sebesültek, a kiket senki sem jő felszedni; a csatatér hyenái, a
fosztogató marodeurök még elég dolgot találnak az elhagyott
podgyászszekerekben, csak azután kerül a holtak, sebesültek
kifosztására a sor; az eltemetés a jezsuiták dolga! S ezen az
elpusztult csatamezőn barangol alá s fel, gyalog, fedetlen fővel
egy magányos ember: – Feirville, a kuruczhad franczia táborvezére.
Bámul és bolyong. A maga rendes eszével és strategiai ismereteivel
ki nem birja okoskodni, hová lett a háta mögül a kurucz
tartaléksereg? hová tünt el a fejedelem? a hatalmas
testőrmuskétások, a harczedzett palotás-ezred: Esze Tamás hajdui,
az igazi hajduk, a legelső felkelő sereg? Föld nyelte el őket? Nem
is látták az ellenséget! Merre mentek? Ki mondja meg?</p>
<p>Találkozik erre-arra bandukoló csapatokkal. Kérdéseket intéz
hozzájuk. Azok nem értik a kérdést, ő meg a választ. Annyit már
ért, hogy egy elveszett csatatér közepén maradt magára, a hol az
ellenség az úr, meg kell adnia magát hadifogolynak. Kinálgatja a
kardját mindenkinek, a kit útban talál. Senki sem érti, mit akar?
Vállat vonnak, odább mennek. Utoljára rábukkan egy csapatra, mely
egy fűzfa rekettyésben húzta meg magát, s onnan nem akaródzik
előjönni. Nem ismer rájuk, mert azok minden jelvényt letéptek
magukról; de a megszontyolodásukból sejti, hogy kicsodák? A második
német zászlóalj maradványa az, mely a kurucz táborban küzdött és
nem szökött át, csak meglapult, mikor a vastaga következett a
bajnak. Ezek közé vegyül a tábornok, s ott töri rajta a fejét a
tenger-éjszakán át, hogy miként lett ez az ütközet elvesztve.
<span class="pagenum"><a name="Page_159" id=
"Page_159">-159-</a></span></p>
<h2>A JÓ SZOLGÁLAT JUTALMA.</h2>
<p>Délig nagy volt a vidámság Nagyszombat kulcsos városában, a mit
a hajdani világban «Kis-Rómának» neveztek kilencz templomával. Tele
volt a levegő jó hírekkel. A kurucz sereg előhaladását jelezték a
tornyokból. Dúló Pál kapitány uram, a helyőrség főparancsnoka,
óránként kapta a tudósításokat a harczmezőről, s azok csupa
diadalhírek voltak.</p>
<p>Soha annyi áldomást nem ittak még karácsony ünnepén, mint ezen a
napon Nagyszombat városában.</p>
<p>A jezsuita-atyák nagy kolostorában várták magát a fejedelmet az
ütközet bevégezte után pompás lakomára. Kétszáz személyre voltak
felterítve az asztalok, a fejedelem ülőhelye előtt volt az asztalra
feltéve egy remekművü pörkölt mandolatorta, góth stylben építve,
annak a tetejét ékesíté egy teljes ornátusban levő kurucz vitéz
czukorból.</p>
<p>Másutt azonban nem vártak olyan sokáig; hanem délre haladván az
idő, az uraságok hozzáláttak, hogy legalább áldomásaikkal segítsék
elő a nemzeti ügyet s kegyetleneket ittak a kuruczok diadalára.</p>
<p>Ebéd vége felé, mikor az a hír érkezett a csatatérről, hogy már
a kurucz sereg hadzöme is belevágott a harczba s erősen birokra
kapott a labanczczal, szorítják Heistert mindenfelől: akkor azt
mondá Dúló Pál kapitány uram, felkelvén az asztaltól, hogy «de már
magam is kimegyek közéjük, s elhozok egynehány német parókát.»</p>
<p>Nem telt aztán bele félóra, hogy Dúló Pál kapitány uramat magát
hozták haza – keresztül lőve.</p>
<p>S vele együtt jött a rémhír, hogy fut az egész kurucz sereg.</p>
<p>Senki sem akarta ezt elhinni.</p>
<p>Elhitték aztán, mikor szemeikkel látták, hogy fut végig a
városon hajdu, lovas, muskétás, palotás, összekeveredve, ész
nélkül, rend nélkül. A fegyveresek kitakarodnak <span class=
"pagenum"><a name="Page_160" id="Page_160">-160-</a></span> a
városból, a nép sivalkodva fut végig az utczákon: sir, jajgat a
gyönge szivü sokaság.</p>
<p>Mire bealkonyodik, Nagyszombat magára hagyva áll.</p>
<p>Ellenállásról beszélni sem lehet. A falak nem ágyu ellen
valók.</p>
<p>El van határozva, hogy meg kell nyitni a győzelmes császári
vezér előtt a kapukat, s vendégszeretettel kell őt fogadni.</p>
<p>A jezsuita atyák kolostorában hirtelen levették a pörkölt
tortáról a czukorból készült kurucz vitézt, s tettek a helyébe
másik czukorvitézt, a ki pánczélos német lovagot ábrázol, s az
egész convent ott várta a kapuban a kiséretével együtt megérkező
császári tábornokot. A perjel hozzá kezdett a latin dikczióhoz.
Heister türelmetlenül vágott a szavába:</p>
<p>– Bene! bene! Tudom a többit. Etcaetera, etcaetera! Az egész
oratio Rákóczy számára készült; s most ti csak «dux»-ot tesztek a
«princeps» helyébe, s nekem akarjátok feltálalni. Nem kérek belőle.
Inkább akarom látni azt a lakomát, a mit a «serenissime princeps!»
számára készítettetek. Éhes vagyok, mint a farkas! Aztán küldjetek
jeget, hadd borogattatom a pofámat. Nem látjátok, hogy ütleget
kaptam? most jövök a korcsmából: nagy «Keilerei» volt.</p>
<p>Valóban Heisternek a félképe úgy fel volt dagadva kékre-pirosra
attól az ütéstől, a mit Balahó kardlapjától kapott, hogy a félszeme
szinte eltünt a daganatban; a mi semmivel sem tette az ábrázatját
kellemesebbé.</p>
<p>Ez is növelte a boszuságát; de különben is haragos volt. A mai
nap nagy veszteségeket okozott neki. – Mint tapasztalt hadvezér,
magában jól számot vetett az iránt, hogy ez rá nézve egészen
pyrrhusi győzelem volt. A kurucz tábort csak szétbontotta, de meg
nem semmisítette; ellenben a saját magáét úgy meggyöngítette, hogy
nem képes Rákóczyt ujra megtámadni, s most azt sem tudja, hogy
merre van előre, merre hátra. – Még hozzá ez az <span class=
"pagenum"><a name="Page_161" id="Page_161">-161-</a></span> ütés az
orczáján. A sebet édesdeden türi az ember; de az ütés daganatja
keserves.</p>
<p>– Tálalni! tálalni! Aztán semmi hosszú asztaláldás. «Hála Isten;
van mit enni; Ámen.» Üljön le kiki, a hol helyet talál. Aztán hogy
mondják a barátok: «a potu incipe coenam.» Iváson kezd a vacsorát.
– No a mai meg van szolgálva.</p>
<p>Siettek a kivánságának eleget tenni, s hozták legelébb is a
seres kancsókat, tele habzó árpalével.</p>
<p>– Csak ezt a balfelől való széket hagyjátok mellettem üresen,
ide az én legkedvesebb testi-lelki barátom fog ülni, a kinek
legtöbbet köszönhetek! Az ő segítsége nélkül ma szépen járhattunk
volna. – De hol kóborog az ilyenkor? – Menjetek utána! Mondjátok
neki, hogy siessen. Addig nem tudok se enni, se inni, a míg ezt a
derék vitézt mellettem nem látom.</p>
<p>Két ordináncztiszt rögtön sietett a parancsot végrehajtani.</p>
<p>Heister ugyan nem mondta a nevét a nagyon sürgetett testi-lelki
barátjának; de az ordináncz tartozik azt a maga eszétől is
kitalálni.</p>
<p>Minthogy azonban a két ordináncz mindegyik külön tartja a maga
eszét, annálfogva az egyik igy találta ki a tábornok kivánságát: A
ki a mai nap diadalához legtöbbet segített, az bizonyára az áttérő
Scharodi volt. Annálfogva rohant azt felkeresni és tudatni vele a
magas kitüntetést, hogy a mai lakománál a tábornok saját maga
mellett tartott fenn a számára egy helyet, s addig ebédhez sem fog,
a míg a vitéz urat ott nem látja.</p>
<p>A másik ordináncz azonban ugy okoskodott, hogy a ki a mai napon
legjobb szolgálatot tett Heisternek, az Czobor Márk hadnagy úr
volt; mert ha ő jókor nem jön a pisztolylövéssel, a kurucz
kardcsapás véget vet az egész ütközetnek. S ez volt a helyesebb
magyarázat. Ez találta el az igazit. Hamarább is visszaérkezett az
elsőbbinél s jelenté a tábornoknak, hogy vitéz báró Czobor Márk
hadnagy <span class="pagenum"><a name="Page_162" id=
"Page_162">-162-</a></span> úr azonnal ott fog teremni, csak elébb
a templomba ment.</p>
<p>– Mi a kakukk! Soha sem hittem, hogy az én hadnagyom olyan igen
áhitatos. Recsegteté a hangját Heister.</p>
<p>– Nem azért biz az. Hanem mivelhogy a város összes asszony- és
leánynépsége féltében a nagy templomba menekült; a hadnagy úr
odasietett megnyugtatni a hölgyeket, hogy csak oszoljanak a
házaikba haza; nem lesz semmi bántódásuk.</p>
<p>– No nézd! A svadronőr! Első dolga, a mint a nyeregből leszáll,
az asszonyok után látni. Ez még az evésnél-ivásnál is elébb való
neki.</p>
<p>Azonban megérkezett már.</p>
<p>Heister tettetett haraggal rivallt rá. – Nagyon jól illett neki,
mikor tréfából haragudott. Ez volt nála a két véglet: komolyan
dühösködni, vagy tréfából. Közben nem volt semmi.</p>
<p>– Hadnagy úr! Mi dolog ez? Mikor önre várunk, ön szoknyák után
szaladgál!</p>
<p>– Tábornok úr, szólt Czobor Márk, azt mondja a német:
«Frauendienst vor Gottesdienst», «a női szolgálat elébbvaló mint az
istentisztelet».</p>
<p>– De nem elébbvaló, mint a katonai szolgálat! No hát! Igazodj!
Tisztelegj! Aztán idd ki ezt a kancsót egy hajtásra lélekzetvétel
nélkül. Ugy ni! Már most ülj ide mellém!</p>
<p>S minthogy voltak a társaságban rangra előkelőbb főtisztek, a
kik e megkülömböztetésért méltán megneheztelhettek, azoknak elmondá
a tábornok az egész történetet a vakmerő kuruczczal, a ki őt
csaknem levágta a tábora közepén, s kettőbe hasítja, ha ez a derék
magyar ifjú ott nincs, s biztos kézzel halálra nem lövi az
eszeveszettet.</p>
<p>Erre aztán általános lett az elismerés a derék magyar vitéz
iránt, ki valóban lényegesen hozzájárult, hogy – <span class=
"pagenum"><a name="Page_163" id="Page_163">-163-</a></span> ezt a
lakomát ne Rákóczy Ferencz költse el a szép refektoriumban.</p>
<p>– De ez a legérdekesebb, monda Czobor Márk, a mint magához
térhetett a dicséretzáporból, hogy miként ismerhette fel az a vén
kurucz a tábornokot annyi katonatiszt közül, holott a vezér nem
szokta magát külső pompával megkülömböztetni. Hát a mint a lelőtt
kurucz ruháit megmotozták, a mellénye alá dugva ezt a képet
találták meg.</p>
<p>Azzal átadta Heisternek a rajzolt torzképet, a minek
elfintorított vonásaiból is egészen ő rá lehetett ismerni.</p>
<p>Heister olyat ütött az öklével az asztalra, hogy a tortán álló
czukor labancz leesett a vártáról s a nyakát törte legott.</p>
<p>– De ez már valami istentelenség! Hát igy nézek én ki, mi? Hát
igy áll az én szám félre, he? Meg ez a bajusz! Egyik le, másik fel!
Ki volt az a gazember, a ki ezt idekarmolta?</p>
<p>– Alatta a neve.</p>
<p>– Itt biz az. – Pinxit Scharodi. – Hallatlan szemtelenség. A
szemem káprázik. Nézzétek: igaz-e?</p>
<p>A carricatura körútat tett az asztaltársaság közt, mindenki
nevetett: e biz a tábornok s mindenki azt mondá: ez a név bizony
Scharodi.</p>
<p>Heistert pedig annál jobban ette a méreg, mentől inkább
ráismertek arról a torzképről.</p>
<p>Erre a jelenetre érkezik meg a vidám Scharodi.</p>
<p>Mindétig mosolygó arcza most még jobban tündökölt attól az
örömtől, hogy a fővezér őt extra-ordinánczczal hivatja a
díszlakomához. Maga a jó lakoma is a gyönge oldalai közé tartozott
mindenha.</p>
<p>Odasasirozott egyenesen a tábornok székéhez, összeütve a
sarkantyuit.</p>
<p>– Excellentiás uram, én vagyok Scharodi.</p>
<p>A tábornok akkorát ugrott a székéről erre a szóra, hogy a
parókája kétfelé repült a fején mint két sasszárny, <span class=
"pagenum"><a name="Page_164" id="Page_164">-164-</a></span>
behemóthi hangon rivallt rá kegyetlen haraggal a tisztelkedőre:</p>
<p>– Hát te, pernahájder! Még a szemem elé mered tolni a pofádat!
Hol a profósz? Kurta vasat neki s le vele a kaszamátába.</p>
<p>Scharodi csak elhült: «no ez szép trakta lesz!»</p>
<p>– Tábornok úr, mivel érdemlettem én ezt?</p>
<p>– Mivel érdemletted? Hát ide nézz! Kinek a kutyakörme kaparása
ez a csúf kép itten? Tagadd el! Alatta a neved. Hát ilyen fertelmes
diótörő vagyok én, mi? Ilyen csúf pofa az enyim? – De még hagyján!
– Hanem az az istentelenség, hogy te ezt egy gonosztevő haramia
kurucznak a kezébe adtad, hogy erről rám ismerjen az ütközetben. Az
ördög ficzkó odalopakozott hozzám s egy bolond nagy pallossal olyat
ütött a fejemre, hogy itt van a helye, nézd! A félszememmel nem
látok. S a másik csapással kétfelé hasít, ha az én derék barátom,
ez a magyar ifjú, a kinek a nemzetéért nem tettem semmit, meg nem
ment, le nem lövi, mint a tököt. Ennek köszönhetem, hogy most
férgek pecsenyéje nem vagyok. Tudod ezt? áruló!</p>
<p>Scharodi kifeszítette a mellét s védelmezte magát.</p>
<p>– Tábornok úr, én áruló nem vagyok. Az a kép nem bizonyít
semmit, legfeljebb azt, hogy én még akkor is, a midőn az ellenség
táborában kényszerítve szolgáltam, annyira el voltam telve
excellentiád iránti tisztelettel, hogy a képmását igyekeztem ideál
után vázlatozni.</p>
<p>– Ezt nevezed te ideál után vázlatozásnak, kupczihér!</p>
<p>– Már, tábornok úr, vagy jól van találva ez a kép, vagy rosszul.
Ha jól van, akkor nincs ok a neheztelésre: nem a szépség a férfi
érdeme. Julius Caesar is csúf volt. Ha pedig nincs jól találva a
kép, akkor ez csak azt bizonyítja, hogy rossz pictor vagyok; de nem
vádolhatnak azzal, hogy erről a képről ismertek rá excellentiádra.
S ha tábornok urral ily baleset történt, azt nagyon sajnálom; de
ennek se nem én, se nem az a vakarintott kép az oka, <span class=
"pagenum"><a name="Page_165" id="Page_165">-165-</a></span> hanem a
tábornok úr korlátolhatatlan vitézsége, a ki maga legelől rohant az
ellenség sorai közé.</p>
<p>– Semmi hizelkedés! Semmi rókafarkcsóválgatás! Te okoztad a
legnagyobb veszedelmet nekünk az ütközetben.</p>
<p>– De úgy hiszem, hogy ezt helyrepótoltam bőségesen.</p>
<p>– Nem olyan bőségesen, mint képzeled. Mult éjszaka a küldönczöd
által azt izented nekem, hogy az ütközet kezdetén azonnal átjösz a
táboromba, s én az egész haditervemet erre a mozdulatra
alapítottam. Erre vártam az intézkedéseimmel. Te késlekedtél. Ez
alatt a kuruczok betörtek a balszárnyomba, felprédálták a
podgyászomat; a jobbszárnyon halomra aprították a legjobb
ezredeimet. Én folyvást a te igért mozdulatodra vártam. De te csak
a makkot sütötted ottan, egy helyen állva, mint egy olajbálvány.
Mikor aztán én végre segítettem magamon egy merész döntő csapással,
akkor álltál te is elő, mikor már láttad, hogy a győzelem az én
részemre hajlik, hogy a fejedelmed hadai megbomlottak. Nem jutalmat
érdemelnél ezért, hanem büntetést. Magad degradácziót, a csapatod
megtizedeltetést.</p>
<p>A tábornok jobbján ülő Esterházy, magyar labancztábornok
odasugott a fülébe:</p>
<p>– Nem kell ilyen szigoruan bánni a szökevényekkel; mert
elvesszük vele a kedvét másoknak az áttéréstől.</p>
<p>Ez egy kissé helyre igazította a tábornok haragos kedélyét. Csak
az utómérgét adta még ki, egyes megtisztelő czímekben.</p>
<p>– Bolond! – Fakutya! Pernahájder! – Szamárevő. – Elmehetsz. –
Tizmérföldnyire a testemtől távol maradsz. – Hajnalt se vársz,
megindulsz Beczko várába, a csürhéddel együtt.</p>
<p>– Tábornok úr! Hisz tele van az egész vidék kuruczczal.</p>
<p>– Ne mekegj! A te dolgod, hogy odajuss. Megy veled kiséretül a
három kompánia Bagocsay-lovas. Vigyáz egyitek a másikra, hogy el ne
szökjetek, – nem kelletek a <span class="pagenum"><a name=
"Page_166" id="Page_166">-166-</a></span> testemhez közel. Jó lesz
nektek Beczkóban, onnan nem lehet elszökni. Mehet, kapitány
uram.</p>
<p>Scharodi megmerevítette magát.</p>
<p>– Tábornok úr, engem őrnagynak czímeztek eddig.</p>
<p>– Kotródj eblábolva! Mert ha még egyszer küldelek:
zászlótartónak foglak czímezni.</p>
<p>– Akkor is hiven fogom szolgálni a császáromat.</p>
<p>– Nem kérdeztem. Aztán majd ha egyszer nagyon sok érdemet
szereztél magadnak, s valami jutalmat akarsz kapni érte, hát csak
ennek az úrnak czímezd a folyamodásodat, tudod?</p>
<p>S háta mögé fordított kezével odatartotta eléje azt a famosus
torzképet: «Szamárevő!»</p>
<p>Scharodi fogcsikorgatva távozott, az arcza sárga volt a
szégyentől és az epétől. Csak már «szamárevőnek» ne nevezték volna,
a miért a sileziták legjobban haragusznak.</p>
<p>Heister igy szokott bánni az emberekkel. Ő csak büntetni tudott
jól, jutalmazni sehogy.</p>
<p>– Folytathatjuk az ebédet, urak!</p>
<h2>KÉT KARÁCSONYFA.</h2>
<p>A kis Jézus a bécsi Küszdenpfennig-palotába is meghozta a maga
drágalátos ajándékait. A gyermekek örömestéje ez. Ha a puritanismus
minden ceremoniát ki tudott is küszöbölni a vallásgyakorlatból, a
karácsonyfát nem birta ledönteni. Az minden évben kizöldül. Pedig
gyökere sincs. Ott gyökerezik a gyermekek emlékezetében. «Tavaly is
volt, az idén is lesz?» «Tavaly is hozott valamit a Jézuska, vajjon
mit hoz az idén?» Akármit higyjenek a pogányok, a skeptikusok, a
socinianusok, a bafometimádók, a gnosticusok Krisztus idvözítő
voltáról: hogy a születése napján sok millió embert idvezít, az
bizonyos. Azokat, a kik legméltóbbak rá: a gyermekeket.
<span class="pagenum"><a name="Page_167" id=
"Page_167">-167-</a></span></p>
<p>Micsoda leskelődő várakozás ez! micsoda álomüző kiváncsiság!
micsoda kölcsönös egymást jónaklennimuszájszintés! a míg az
«angyalka» azt mondja, hogy szabad, megnyilik az ajtó; s feltárul
az a látvány, a mihez fogható gyönyörüségeset az ember soha többet
e világi életében nem lát. Az a szép zöld fa, a minek minden ágán
virág helyett egy tarka viaszgyertyácska ég; a pompás repülő
angyalkák czukorból, a lefüggő déligyümölcsök, a mikkel az angyalka
parancsára a meddő fenyőfa megrakodott: aztán az a sok
megbecsülhetetlen drágaság, a mit az a tündöklő fa fényes
árnyékával betakar: találja ki minden ember, melyiket hozta a
számára a kis Jézus? Hát még aztán azok a ragyogó arczok, amik
ebben gyönyörködnek.</p>
<p>A legkissebbiké az elsőség joga. Ő válogatja ki, hogy melyik
drága ajándék kinek szól a kincshalmazból.</p>
<p>Legelső, a mi az «enyim.» A gyermek nem tud tettetni. Nem
takargatja, hogy a világban az első ember az «én.» Az aranyos
pálczaló, meg a czifraostor, aztán a négylovas szekér, ez az
enyim.</p>
<p>Aztán következik a «bátya.» Az a második ember a világon. Az a
bámulat tárgya, a tekintély. Ha a kicsiny kap valami jót, azt
mondja: «a bátyámnak is!» addig a magáéhoz nem nyul, bátyjának
kiszemeli a rézágyucskákat, meg az aranyos szablyát, a nyillövő
puskát. Ez az övé.</p>
<p>Az anya kapja a bogláros fejkötő-tűzőt, az Ozmonda néni a
homlokszorító feronièr-t, s a gyóntató atya a himzett oltárvánkost.
A cselédség is sorban megkapja a magáét.</p>
<p>– Hát az apának nem választasz ki semmit? kérdi pater Renatus,
nyájasan megczirógatva a gyermek piros orczáját.</p>
<p>– Apa nincs itt: messze van.</p>
<p>– De az angyalka elviheti neki oda is, amit idehozott a számára.
<span class="pagenum"><a name="Page_168" id=
"Page_168">-168-</a></span></p>
<p>A gyermek durczásan vállat von s pityeredésre görbülő szájjal
mondja:</p>
<p>– Angyalka nem hozott apának valót.</p>
<p>– Dehogy nem, nézz csak széjjel! Mit találsz még?</p>
<p>Csakugyan volt valami karácsonyi ajándék ottan maga Rákóczy
Ferencz számára is. Pater Renatus maga hozta azt. (Azaz, hogy pater
Renatus által küldte az angyalka.) Egy remekművű sakktábla,
elefántcsontból, achat- és chalcedon-figurákkal. A kicsike nem
reflektált rá.</p>
<p>– Nincs itt az, a mit apának kell kapni.</p>
<p>– Hát mi volna az, fiacskám?</p>
<p>– Egy korona.</p>
<p>Sarolta herczegnő ijedten sziszszent fel, Ozmonda szája elé
kapta a kezét, Pater Renatus elmereszté a szemeit.</p>
<p>– De kis fiacskám! Mit gondolsz? A korona drága kincs.</p>
<p>– De az angyalka elég gazdag: azt is hozhat az apának.</p>
<p>Pater Renatus szelidíteni akarta a kérdést.</p>
<p>– Nem, kis fiacskám. A korona nem játékszer; a Jézuska mást
hozott az apának. Nézd, ezt a csecse játszótáblát.</p>
<p>A kis fejedelmi poronty megrázta a fejét s megvetésre
pittyesztve az ajkát, azt mondá:</p>
<p>– Az én apám igazi háborúst játszik! s azzal durczásan ment ki a
szobából, otthagyva az ajándékait. Tartsa meg magának az angyalka a
drága kincseit, ha azt nem tudta elhozni, a mi az apának volt
szánva.</p>
<p>– Én meg nem foghatom, honnan veszi ez a gyermek ezeket a
gondolatokat? mentegeté lelkét Sarolta herczegnő a gyóntatóatya
előtt. Itt ennél a háznál senkitől nem hall ő erről egy szót
sem.</p>
<p>– Imádkozzék érte, kegyelmességed, minden reggel és minden este
tizenkét Úr imáját és tizenkét üdvözletet, hogy az Úr fordítsa el a
gyönge gyermeki szivről e veszedelmes <span class=
"pagenum"><a name="Page_169" id="Page_169">-169-</a></span>
gondolatokat, a miket a gonosz csepegtet az ő ártatlan szivébe!</p>
<p>A két hölgy pedig alig várta, hogy az éjféli misének, ami a házi
kápolnában tartatott meg, vége legyen s a gyóntató eltávoztával
magukra maradjanak.</p>
<p>Hogy Rákóczy döntő ütközetre készül e napokban, azt egész Bécs
városa tudta. Lesték naponkint Heister stafétáját.</p>
<p>A karácsonyéj a babonák éjszakája.</p>
<p>– Egy török «nimetullahita» dervistől tanultam én egyszer valami
bűvészetet, monda a szőke hölgy Sarolta herczegnőnek, a miből
jövendőt lehet mondani. Azt kérdezzük meg.</p>
<p>Egy nagy velenczei kristály-palaczkba tiszta vizet töltöttek, s
abba Ozmonda egy kis phiolából valami zöld nedvet öntött belé. Az,
a vizbe vegyülve, ezt egyszerre felháborította, az egész palaczk
tartalma zavaros barna szint öltött, a miben, mintha felhők
gomolyogtak volna. Lassankint a felhők alakot öltöttek, zöld és
veres mozgóképek kezdtek egymástól szétválni, kigyózó, tekergő,
foszlányos szörnyalakok. Mintha egymással küzdenének előre-hátra
dulakodva, szétterjengve, csoportosulva.</p>
<p>– Ez a kurucz tábor, ez a labancz tábor!</p>
<p>– Ott harczolnak egymással… Ni, hogy dulakodnak!</p>
<p>– Látod azt az erős, piros alakot ottan? Mintha egy lovasvitéz
volna.</p>
<p>– Az bizonynyal a fejedelem.</p>
<p>– Mik azok a piros csikok, a mik utána úsznak?</p>
<p>– Azok a zászlók.</p>
<p>– Most a zöldek kerülnek felül.</p>
<p>– Nem, nem, a veresek áttörnek rajtuk.</p>
<p>– Hát azok a gömbök, a mik a fenékre leszállnak?</p>
<p>– Azok a halottak.</p>
<p>– Mikor a fenékre leszállnak, a veres és zöld együtt megint
barna szinüvé lesz.</p>
<p>– Utoljára a zöldek felemelkednek mind a felszinre, <span class=
"pagenum"><a name="Page_170" id="Page_170">-170-</a></span> a
veresek szintén, a zöldek középen maradnak, a veresek az üveg
szélén köröskörül.</p>
<p>– Mit jelent ez?</p>
<p>– Azt, hogy a kuruczok körülfogták a labancz tábort.</p>
<p>– Vagy talán azt, hogy a labanczok szétverték mind a
kuruczokat.</p>
<p>A két nő úgy elbölcselkedett a török bűvészet horoscopja felett,
hogy egészen megfeledkezett a karácsonyfáról; a minek a
viaszgyertyái egyenkint elaludtak, csak a czukorangyalkák, a fehér
galambok himbálóztak még az ágain…</p>
<p>… És épen ebben az órában II. Rákóczy Ferencz is ott állt a maga
karácsonfája alatt, a Nagyszombat fölötti erdős halmon: előtte az
őrtüz, kezében az emlékkönyve, a mibe az elvesztett ütközet nehéz
tapasztalatait jegyezgeté, a nagy karácsonyfáról oda hullanak
reája, a miket az angyal hozott, a jégcsapok, a száraz levelek, a
széttört nagy tervek, a porrá lett remények. A karácsonyfa ágain
megrebbennek a károgó hollók…</p>
<hr class="tb" />
<p>Újesztendő napján már megtudta Sarolta herczegnő, hogy mit
jövendölt a török nimetullahita dervis horoscopja. Egész Bécs
megtelt a diadalhirrel.</p>
<p>Az utczán trombitaszó mellett hirdették a heroldok a császári
fővezér roppant diadalát, a kurucz hadak végső veszedelmét.
Nyomtatott lapokat adtak ki, a mikben el lettek számlálva a
kuruczok veszteségei: a számtalan halott, a tömérdek fogoly,
hadizsákmány. Maga a fővezér is foglyul esett. Eleinte azt hitték,
hogy maga a fejedelem; később bevallották, hogy nem az; Rákóczy
csak veszélyes sebet kapott, futva elmenekült; de elfogatott a
franczia király hadvezére a kurucz seregnél.</p>
<p>Sarolta herczegnőnek is ki kellett világítania a maga ablakait
ennek a diadalnak az örömére, s ott kellett lennie a Te Deum
laudamuson a szent István-templomában. <span class=
"pagenum"><a name="Page_171" id="Page_171">-171-</a></span></p>
<p>Az ablakából láthatta a triumphalis menetet, mikor a
diadaljeleket meghozták: egész szekereket megrakva a kuruczok
rézdobjaival, feltűzködött zászlóival, s egy nyitott hintóban a
fogoly Feirvillet, a kit közcsufondárosságul körülhordoztak a város
utczáin.</p>
<p>Sarolta herczegnőnek hallania kellett azt a gúnyordítását a
népnek, látnia kellett, hogy dobálják utczahosszant sárral az ő
férjének a zászlóit.</p>
<p>– És én még sem hiszem, hogy mindennek vége; suttogá Ozmondának.
Hogy lehetne ezt megtudni?</p>
<p>– Én tudnám, hogyan?</p>
<p>– Szólj!</p>
<p>– Egy bizalmas embert kellene odaküldeni a fejedelemhez.</p>
<p>– Olyan nincs.</p>
<p>– Hát én?</p>
<p>– Te? Arra nem is gondoltam. Hogy mehetne oda egy nő?</p>
<p>– A hogy én szoktam innen kijárni: férfiruhában.</p>
<p>– S ha útközben elfognának? Gondold meg, hogy két táboron
kellene keresztül vergődnöd, a császáriakén, meg a magyarokén.</p>
<p>– Mind a kettőhöz találnék módot. A császári seregben is van egy
tábornok nagybátyám, a fejedelmi seregben is. Tudnám a módját,
menedéklevelet kapni egyiktől is, másiktól is.</p>
<p>– Meggondoljuk nagyon ezt a dolgot…</p>
<p>– Én nekem van egy jó tervem.</p>
<p>– Mondd el.</p>
<p>– De senkivel sem szabad azt tudatni.</p>
<p>– Hát beszélek én valakivel a világon? monda a fejedelemné
szomoruan.</p>
<p>– Még pater Renátusnak sem, gyónás alakban.</p>
<p>– Gyónás alakban? Hát hiszen az ember csak a bűneit szokta
meggyónni. Kér valaki absolutiót a jó tetteiért, a mik titokban
lettek elkövetve? Bűnöm nekem az, <span class="pagenum"><a name=
"Page_172" id="Page_172">-172-</a></span> hogy az én férjemet
szeretem, hogy vele együtt lenni akarok? Nem esküdtem-e meg az
oltár előtt arra, hogy «véle tűrök, véle szenvedek; se jó, se rossz
dolgában soha el nem hagyom?» Bűnöm nekem az, hogy a férjemnek
vissza akarom adni a gyermekeit? Bűnöm nekem az, ha az Istenhez
imádkozom, hogy adjon diadalt az én szerelmesemnek? Óh bizonyára,
én nem fogok ezekért pœnitentiát tartani.</p>
<p>– Pedig mégis megtudták valahonnan, hogy a Türkenhausból én a
nagy hársfa segélyével éjjelenkint leszöktem hirt hozni és vinni;
holott csak ketten tudtuk azt, s Ocskay vakmerő kisérlete után
rögtön ide szállították a herczegnőt a Küszdenpfennig-házba, a
honnan a Favoritára nem lehet ellátni.</p>
<p>– Te! Igaz, hogy azóta megint közeljárt Ocskay?</p>
<p>– Igaz. Egész Fischamendig nyomult előre s azt fel is
gyujtotta.</p>
<p>– Egy szó sem volt róla sem a Diariumban, sem a Mercurban.</p>
<p>– A nyomtatott lapok, a miket hozzánk küldenek, elhallgatták az
egészet, hanem az irott lap, a «Scandalia,» a miket a
«Burzen»-ekben készítenek, elmondta: abban olvastam. Azóta még
jobban őrzik a fejedelemnő lakását. Ez a Küszdenpfennig-ház egy
valóságos kis erősség.</p>
<p>– S hogyan akarsz innen észrevétlenül kijutni?</p>
<p>– Elmondom. Itt jön a vizkereszt ünnepe. Ez a diákság
szabadalmas napja. Ekkor járják be a «currendfiuk» az egész várost,
zsolozsmákat énekelve, s beszedik érte a «litániagarast.» Néhol a
termekbe is behívják őket; másutt csak az udvaron hagyják énekelni,
aztán az ablakból hajítják le a pénzt, a mit nekik szántak,
papirhüvelybe téve; a papirt meggyujtják, hogy a diák a sötétben
rátaláljon a pénzdarabra. Este én is felöltözöm diáknak, a
tornáczon és lépcsőgádoron lelopózom az udvarra s rákezdem a
gajdolást. Erre a kapus ki fog jönni nagy mérgesen, azt hiszi,
kivülről osontam be, míg ő bóbiskolt s kikerget <span class=
"pagenum"><a name="Page_173" id="Page_173">-173-</a></span> az
udvarból. Azután, mint éneklő «baccalár» bejárhatom egész
Magyarországot; ott szivesen látják mindenütt a peregrináló diákot
s nem gyanakodnak benne. Így eljutok a fejedelemhez. Ő pedig már
tudja, hogy ki vagyok?</p>
<p>Saroltának tetszett ez a kalandos terv. Gyanutalan szive nem is
sejté, hogy a mit Ozmonda előtte elmondott, az csak
szemfényvesztés. Nincs annak semmi szüksége erre a koczkáztatott
alakoskodásra, s ha mégis megteszi azt, valami más oka van rá, hogy
megtegye.</p>
<p>Majd megtudjuk azt is.</p>
<h2>BELIÁL LEÁNYA.</h2>
<p>Scharodi szerencsésen eljutott Beczkóba a csapatjával. Babocsay
labancz-huszárjainak ugyan kétharmadát elfujta odáig a szél; hanem
a német gyalogság együtt maradt. Senki sem háborította. A kurucz
csapatok is úgy szét voltak zilálva, hogy egy-egy zászló alatt csak
két-háromszáz ember maradt meg, a többi haza ment, kipihenni a
harcz fáradalmait. Ocskay csak akkor tudta meg Csajághy
portyázóitól, hogy Scharodi csapatja lement a Vág mellé, mikor már
késő volt útját állni; de külömben is szüksége volt jó
időhaladékra, a míg a saját ezrede megint összegyülekezik. Mert az
volt ám ez idő szerint a hadiszokás. A kuruczság könnyen
megszaladt, szétbomlott, eloszlott a világ minden szelei irányában:
hanem aztán rövid időn épen olyan könnyen összegyülekezett megint,
s mintha semmi baj sem történt volna, újra kezdte a
«nemulass»-t.</p>
<p>Elég volt annyit tudni, hogy Scharodi Beczkóban van. Nem mehet
onnan el. Ott majd megnyomják!</p>
<p>Dejsz a nagyszombati «tüzkeresztelőért» megkapja a «stolát!»
Hátra van még a számára egy sakramentum, az «utolsó kenet.»
<span class="pagenum"><a name="Page_174" id=
"Page_174">-174-</a></span></p>
<p>Senkire nem fájt úgy a foga Ocskay Lászlónak, mint ő rá.</p>
<p>«No majd az én késem nyeld el, ha ezermester vagy!</p>
<p>Heister jónak látta a nagyszombati ütközet után nem erőltetni a
háborút Rákóczyval: a hadait szétosztá a Fehérhegy alatti városokba
téli szállásokra. (Azoknak ott sorban igen víg életük volt; minden
esztendőben kétszer tarthattak Te Deum laudamust, egyszer a
kuruczokkal, másszor a labanczokkal.)</p>
<p>Egyszer csak megdördült megint az ágyú.</p>
<p>A beczkóvári őrség arra ébredt fel, hogy a sánczait löveti
valaki.</p>
<p>Már megint föltámadt a porba gázolt féreg: ott, a hol nem
várták.</p>
<p>Beczkó vára akkor pompás erősség volt; még a mostani romjaiban
is fel lehet ismerni hajdani hatalmas voltát. Egy meredek
sziklatömeg homlokán emelkednek még most is a «Bolondócz»-nak hitt
fellegvár falai; a góth stylban épült toronymagas kápolna
belsejében még láthatók a frescofestés maradványai, a pilléreken a
szárnyas angyalfő-faragványok. Ez volt Stybor vajda palotája. Ott
van a természetalkotta erkély, a honnan a vajda, a vipera-csipéstől
megdühödve, vakon alárohant; ott a kapunagyságú ablak, ahonnan
Beczkót, a bolondot aláhajították. A vérét lemosta a zápor, de a
nevét nem moshatta le a várról: az megmaradt Beczkónak,
Bolondócznak. Három oldalról maga a meredek szikla tiltja az
ostromot, a negyediket, a meneteles oldalt két magas rovátkozott
kőbástya védi, melyek közül az egyik a külvárost kanyarogja körül,
a másik a belvárost és a várat keríti el, boltozatos kapukkal
elzárva. Alatta a Vág vize folyik.</p>
<p>Azonkívül, hogy természet és erőditvény védi, még az az oltalma
is van, hogy három hatalmas vár között fekszik, mintegy a háromszög
közepén; e három vár Trencsén, Vágujhely és Temetvény. Mind a
háromban erős császári dandárok feküsznek közelben. <span class=
"pagenum"><a name="Page_175" id="Page_175">-175-</a></span></p>
<p>A ki Beczkót be akarja venni, úgy igyekezzék vele, hogy
elkészüljön, a míg azok ott feküsznek; mert, ha megvárja, a míg
felkelnek, úgy ott szorítják, mint az egérfogóban.</p>
<p>Ocskay el tudott készülni.</p>
<p>Este indult meg a hirtelen összegyüjtött dandárával a báni
hegyek közül; lovasezredeit a Vág gázlóihoz küldé, hogy a segélyül
siető vágujhelyi császári seregnek útját állják, s maga a
hajduságával megrohantatá a külváros bástyáit. Az első
ágyulövésekre, nem várva a réstörést, lábtókat vetettek a talpasok
a falnak, úgy másztak fel a bástyákra; a külvárosban rácz őrség
volt; azzal hamar elkészültek; hanem a belvárost Scharodi német
muskétásai védték. Itt nagy vérbe került az ostrom. A külváros
házait valaki meggyujtotta; ez aztán elég világossá tette az
éjszakát, támadók és védők jól láthatták egymást. Elkeseredett volt
mind a támadás, mind a védelem. Az a csapat, mely a nagyszombati
csatában zászlót változtatott, jól tudhatta, hogy nem számíthat
irgalomra, s védte magát a kétségbeesés erejével. Az is kevés volt.
A hajduság, boszut ordítva, rohanta meg a várkaput. Elől ment
Csajághy, fejszével a kezében. Hogy még nagyobbnak lássák,
granatéros medvebőr-süveget nyomott a fejébe, úgy rohant neki a
puskatüznek. Nyolcz golyó találta el a testét; de egy sem ütött
rajta valami nevezetes sebet, csak köppölynek járta meg: számba se
vette valamennyit. Hatalmas fejszecsapásai alatt döngött,
recsegett, bedőlt a várkapu, s omlott be rajta a vérszomjas
hajdusereg.</p>
<p>Emberevő kedvükben voltak!</p>
<p>De az ellenfél sem igen könyörögte a kegyelmet. A várfalakról
elüzetve, az utczákon végig védelmezték magukat a labanczok. Kard
és dákos harczolt egymás ellen. Egyes házakból lövöldöztek a
kuruczokra; a mi a viadalt még elkeseredettebbé tette. A nagy
templom előtt megujult a tusa. A labanczok bevették magukat egy
templomba s <span class="pagenum"><a name="Page_176" id=
"Page_176">-176-</a></span> onnan puskáztak az átvonulókra. Nem a
mostani templom volt az, nem a Ferenczrendiek kolostora. Ez a
templom és kolostor a vörös barátoké volt. Ennek a szerzetnek
különben is veszett híre volt a nép előtt. Bálványimádással
vádolták őket. A külföldről elűzött templáriusok maradványai
voltak. Ők is belekeveredtek a tusakodásba, a minek az lett a vége,
hogy a kit a templomban találtak, mind leölték: a katonát, papot,
vegyest. A templomot pedig kirabolták, föl is égették.</p>
<p>Maga Scharodi, ötvened magával, keresztül vágta magát a
mészárláson, s felmenekült Bolondóczba, a fellegvárba. A boszuittas
hajduság oda is utána.</p>
<p>Ocskay László a Vág partjáról intézte az ostromot; oda hozták
neki az izeneteket a nyargonczai a bástyákon belül történtekről.
Neki hadvezetői feladata volt nemcsak az egész várvivást
vezényelni, hanem egyuttal a Vág tulsó partján gyülekező császári
seregekre is ügyelni. Vágujhely ott van a szomszédban, s ott áll
Viard tábornok egy egész dandárral. Az égő Beczkó lángja hirdeti
neki, hogy mi történik ideát, Bolondócz falai csak úgy ragyognak
tőle az éjszakában. Ott is terem a tábornok egész lovasságával a
túlparton, csak hogy a Vág most meg van áradva, zajlik, nem jöhet
át rajta: kénytelen felkerülni Trencsénnek, ahol állóhíd van, de
azalatt Beczkóval végeznek.</p>
<p>Egy hirnök, aki a városból jön, jelenti Ocskaynak, hogy a
belváros is be van véve: a hajduság dühös, a miatt, hogy a házakból
és a templomból lövöldöztek, s megtorlásra készül. Ocskay
visszaizen, az hogy ártatlan lakosság életét kimélni kell;
különösen asszonyembert meg ne bántson senki, mert a ki egy
fehérszemélynek csak a ruháját is megtépi, az halálfia.</p>
<p>Nem felejthette Ritschán mondását: «a hogy ti bántok a mi
asszonyainkkal, akként bánunk mi is a tieitekkel».</p>
<p>Virradatkor látta Ocskay, hogy az ellenségnek csekély maradványa
a meredek úton a fellegvárba menekül futvást, s hogy a hajduság
lábtókkal készül a sziklákat megmászni. <span class=
"pagenum"><a name="Page_177" id="Page_177">-177-</a></span> Gyorsan
odafuttatá egy segédét azzal a parancscsal, hogy hagyjanak fel
ezzel a vakmerőséggel. Azok odafenn, akármilyen kevesen vannak is,
de granátjaikkal az ostromlókban nagy pusztítást tehetnek,
bombavetők nélkül a fellegvárat nem lehet bevenni.</p>
<p>Egész reggel lett, mire ez a küldöncze visszatért. Azalatt
Ocskaynak a figyelmét mind a túlparton levő ellentábor
sürgése-forgása foglalta el. Kiszámítható, hogy Viard tábornok ma,
akárhogyan igyekszik is, a trencséni hidnak kerülve, ide nem érhet;
a gázlónál pedig várják.</p>
<p>– Nos, mi hir a városban? kérdé a visszatérő küldöncztől.</p>
<p>– A hajduság nagynehezen elállt a bolondóczi ostromtól; hanem
aztán boszujában neki esett a rablásnak városszerte.</p>
<p>– Csak védtelen embert meg ne öljenek, mondá Ocskay.</p>
<p>– Azt nem is teszik. Ki van adva a parancsolat.</p>
<p>– Meg a fehérnéphez ne nyuljanak.</p>
<p>– Már azt pedig aligha meg nem teszik, akárhogy ki van adva a
parancsolat. Mikor végigjöttem az utczán, épen akor hurczoltak a
városházához egy asszonyt, a kin semmi öltözet sem volt.</p>
<p>– Mit szólsz! kiálta haraggal Ocskay. Te láttad?</p>
<p>– Biz a két szememmel láttam én azt, s a gyönge selyembőréről
itélve, alighanem uri asszonyság volt, még pedig fiatal.</p>
<p>– De ez már istentelenség! kiálta indulatosan Ocskay, s
sarkantyuba kapva paripáját, azt mondá a segédének: «Kisérj oda!» s
azzal vágtatott be a városba.</p>
<p>A városház előtt csoportosan álltak a hajduk s hevesen beszéltek
egymás közt.</p>
<p>– Ide hozták azt a nőt? kérdezé, haragtól fojtott hangon
Ocskay.</p>
<p>– Odabenn van! Dejszen ott van ő keeme! felelgetének a hajduk,
mint a kik valami nagyon bölcs dologban érzik magukat tudósoknak.
<span class="pagenum"><a name="Page_178" id=
"Page_178">-178-</a></span></p>
<p>Ocskay leugrott a lováról s fölrohant a lépcsőkön.</p>
<p>– Hol van Csajághy? kérdezé az őrtállótól, a ki a tanácsterem
ajtaja előtt kivont karddal strázsált.</p>
<p>– Odabenn lesz a főstrázsamester úr.</p>
<p>Ocskay betaszítá az ajtót s arra a látványra, a mi legelőször
szemébe ötlött, az egész lelke felháborodott.</p>
<p>Két hajdu között, a kik kivont karddal voltak odaplántálva a
terem közepére, állt egy nőalak: egészen úgy, ahogy Phrynét mutatta
be a védő ügyvédje az araeopág biráinak. Csupán csak a térdeig
leomló dióbarnaszin dús haja takarta rosszul rejtve profanált
szépségét. Arczát nem lehetett látni, mert azt a két felemelt
karjával eltakarva tartá.</p>
<p>A tanácsasztalnál pedig Csajághy állt, s egy dézsa hidegvizzel
meg egy szivacscsal mosogatta a kapott sebeit. Egy volt a
balkarján, kettő a jobbkarján, a mi vérzett; a homlokán is volt
egy, de azt nem látta, azután meg az arczán, de azt fel sem vette,
annálfogva az arcza véres is volt. Ugy látszott, hogy a sebeivel
jobban el van foglalva, mint a terem közepén álló leplezetlen
Vénusalak bámulásával.</p>
<p>– Csajághy! ordítá Ocskay, megtaszítva öklével a nagy
tanácsasztalt. Becsület ez?</p>
<p>A marczona hadfi ránézett féloldalvást.</p>
<p>– Csak nyolcz sebet kaptam ebben a hajczéczúban: azt hiszem,
hogy ez elég becsület.</p>
<p>– De hát ez a nő ott?</p>
<p>Csajághy vállat vont.</p>
<p>– Hát annak még eddig semmi baja sem történt.</p>
<p>– Mikor «így» áll előttünk!</p>
<p>– Hát hiszen fűtött szobában van, nem hűti meg magát.</p>
<p>– Ördög és pokol! Felejted, hogy vezéred vagyok! Szigorú
parancsot adtam ki: a ki egy nő öltözetét megtépi,
agyonlövetem.</p>
<p>– Senkit sem fog kegyelmed agyonlövetni, ezredes kapitány
<span class="pagenum"><a name="Page_179" id=
"Page_179">-179-</a></span> uram. Senki sem nyult semmiféle
asszonyi gunyához. Ez az alak itten a bolondóczi vár rejtekajtóján
osont ki férfiruhában. Hajduim közül, a kik észrevették s üldözőbe
fogták, kettőt pisztolylövésekkel, férfimódon megsebesített. Ez a
nő legveszedelmesebb kéme az ellenségnek. A mit letéptek róla,
férfi-öltöny volt. Letépték róla azért, hogy a várparancsnok titkos
izeneteit megtalálják közte.</p>
<p>– Az meglehet, szólt Ocskay László. De én azért mégsem engedem,
hogy a női szemérem az én harczosaim által megsértessék. Ha kém
volt, főbe lőhetitek, de meggyaláznotok nem szabad. Hozzatok
számára női öltözetet!</p>
<p>– Nem tudnám, hol vegyük? Mi asszonygarderobot nem hordunk
magunkkal. Ha csak egy veresbarát soutanet nem adunk rá: azt
huztunk le egynéhányat a gazdájáról: kéznél van.</p>
<p>– Hozzatok egyet! parancsolá Ocskay a két őrt álló hajdunak, a
kik aztán lódultak kifelé, míg Ocskay maga úgy állt a nőalak elé,
hogy háttal fordulva felé, kifordított bundás termetével azt
egészen takarva tartotta. Csajághy magában nevetett, a vizes
spongyával a sebeit áztatva.</p>
<p>Ocskayban még mindig felülállt a lovagiassági érzet a hivatalon.
Dorgálni szerette volna Csajághyt.</p>
<p>– Akárhogyan van is a dolog! Az még sem illett! Elvenni tőle az
utolsó leplét is! Még Attila hunnusairól is azt jegyezték föl a
történetirók, hogy ha kegyetlenek voltak is a harczban, égettek,
gyilkoltak, de a női szemérmet meg nem sértették. És most ti,
kuruczok, a szabadság harczosai, megbélyegzitek a nemzeti zászlót
azzal, hogy egy nőtől elraboljátok a testét fedő utolsó lepelt.
Szégyen! Gyalázat! Inkább öltétek volna meg.</p>
<p>Csajághy letette a szivacsot s bekötötte a karját valami
rongygyal. Azután egész csendes vérrel felelt Ocskay Lászlónak.</p>
<p>– Mondám már, édes vezérem, hogy itt most egy rendkivüli esettel
van dolgunk, a mit, ha valaki egészen meg <span class=
"pagenum"><a name="Page_180" id="Page_180">-180-</a></span> nem
ért, sehogy sem ért meg. – Bizony nagy szégyen, gyalázat volna, ha
csak úgy mondanák el egyszerüen, hogy a kuruczok egy asszonyról,
még hozzá egy uri dámáról, még az ingét is letépték! Azt mondaná
mindenki: «barbárok ezek!» rosszabbak a barbároknál: «sybariták». –
De hallgassa csak meg valaki a magyarázatot. – Az elfogott kémnél
semmi irást nem találtak, minden rejtekét az öltözetnek
összekutatták, nem volt közte semmi irás. Ekkor egy tapasztalt svéd
czimbora azt mondja: «szoktak ám titkos irással is izeneteket
küldeni: meg van annak a módja. Az izenetvivőnek az ingére irnak
édes tejjel, a mit akarnak, s ha ezt a vászonnemüt aztán forró
vaskályhára teszik rá, az irásjegyek egyszerre megbarnulnak, s
olvashatókká lesznek. Jó lesz megkisérteni!» – A fogolynő erre
felsikoltott. Azzal elárulta, hogy a titka ki van találva és már
most nézd meg és itéld meg, hogy istentelenség volt-e,
szégyen-gyalázat volt-e a hajduktól, hogy még az inget is lehuzták
róla?</p>
<p>Ezzel egy finom patyolatöltöny-darabot vett elő a tarsolyából
Csajághy s azt kibontva, odanyujtá a vezérnek.</p>
<p>A finom lenszöveten rőtbarna betükkel irottan ez volt
olvasható:</p>
<p>– Én körül vagyok fogva kuruczoktól, nem menekülhetek meg.
Titkaimat, miket excellentiáddal közölnöm kelle, nem adhattam eddig
át Heister ügyetlensége miatt, ki ide lekötött. Soraim átaladója
tudatni fogja mindazt excellentiáddal, benne megbizhatik. Neki
elmondtam mindazt, hogy a kuruczhad legnevezetesebb vezérei közül
ki hajlandó áttérni a császári sereghez, mi áron és mi módon? Kinek
mi a gyönge oldala? mivel megvásárolható? név és személy szerint.
Én ezt mind kitanultam. Ha itt elveszek, tudassa excellentiáddal e
fontos felfedezéseket az, a ki ezt magával viendi.</p>
<p class="right">Scharodi.</p>
<p>Ocskayval csak úgy keringett a világ e soroknak az
olvastára.</p>
<p>– No ugye, hogy ennél átkozottabb titok még nem <span class=
"pagenum"><a name="Page_181" id="Page_181">-181-</a></span> volt
ilyen vászondarabra fölirva? Monda felülkerekedett önérzettel
Csajághy. Hát ugye, hogy nem barbarismusból, nem luxuriesből
szakitotta le a testéről ennek az alaknak az utolsó takaróját a
kurucz goromba kéz? Ez itten nem asszonyember, nem fehérszemély,
hanem az ördög ivadéka! Ez Beliál leánya maga!</p>
<p>Ocskay maga újra meg újra elolvasta a finom vászonra irott
sorokat. Hogy lehet ezt az öltönydarabot, a mi a saisi lepellel
rokon, ilyen visszaélésre felhasználni? Lehet-e ebben valami igaz?
Árulás, hitszegés, eskürontás egy ilyen patyolatra felirva, a mit
nem szabad szemnek meglátni, kéznek megilletni, ha idegen nőé.</p>
<p>Hanem azért Beliál leánya, ha ördög leánya is, mégis csak hölgy
s a lovag lovag marad még a nőnemü sátán iránt is. Ocskay a belépő
hajdu kezéből kikapta hevesen az elhozott biborveres
selyempalástot, a mi egy agyonütött templáriusé lehetett, s a
hajdut kikergetve, odafordult a nőalakhoz s azt dörmögé hozzá:</p>
<p>– Itt van, madame, vegye fel ezt magára!</p>
<p>A hölgyalak, a mint e szóra leereszté két felemelt karját az
arcza elől, hogy előre hulló haját hirtelen hátravesse, s aztán a
nyujtott selyempalástot magára borítsa, oda nézett teljes nyilt
tekintetével Ocskay szeme közé.</p>
<p>Ocskay visszatántorodott. Az asztal tartotta fenn, a hogy
megtámaszkodott benne. Elszédíté e szempillantás.</p>
<p>A következő pillanatban már be volt takarva a hölgyalak, tetőtől
talpig; a bő selyemsoutane festői ránczokban fogta körül
szoborszerü gyönyörű termetét, két kezével összeszorítá azt a keble
fölött, s úgy nézett föl Ocskay arczára.</p>
<p>Ocskay lihegett, mint a vizbe fuló. Közelebb tántorgott
Csajághyhoz, mintha önkénytelen annak a védelmét keresné e megverő
tekintet ellen.</p>
<p>– Ráismertél?… Pedig ezuttal dióbarnára van a szőke haja
befestve. Dörmögé Csajághy. <span class="pagenum"><a name=
"Page_182" id="Page_182">-182-</a></span></p>
<p>Az a hölgy volt Szunyoghy Ozmonda.</p>
<p>Ocskay hosszasan bámult maga elé mint az álmodó.</p>
<p>Évek előtt… mennyit álmodott ő erről az alakról! – Milyen rossz
álmok voltak!… Milyen mámorittas álmok!</p>
<p>Talán több is volt, mint álom? Talán rettenetes valóság volt:
összekeverve istenítő gyönyörökből és ördöggé aljasító gonosz
indulatokból… Ha ugyan valóságnak lehet nevezni a csókot, az
ölelést, a szerelmi őrjöngéseket, s nem inkább a hallucinatiók
ábrándbirodalmába kell mindent sorozni? Bizonyos-e valaki arról,
hogy élő alak volt, nem fántom, a kit keblén tartott? igazi gyönyör
volt-e és nem mámorital káprázata, a mitől idvezült? a mitől
elkárhozott?… Ejh, ki tudja azt, mikor fölébredt belőle?</p>
<p>Mikor újra maga előtt látta, azzal a skarlát-palásttal a testén,
mely csodaszép idomaihoz odatapadt, e kárhozatra hivogató
csábtekintettel minden vonásában, ezekkel a szemekkel, a mikből a
delej úgy sugárzik, mint a holdtányérból az igézet, csakugyan a
regék mesetündérei jutottak eszébe.</p>
<p>Pedig azt hitte már, hogy ez a halottja olyan jól el van
temetve! Miként egy egész világa az özönviz előtti aeocenének, a mi
fölött az új alluvium zöldül már.</p>
<p>– Mit akarsz vele tenni? kérdé Ocskay rekedtes hangon
Csajághytól.</p>
<p>– Az könnyen kitalálható. Ki kell vallania azokat a titkokat, a
miket Scharodi rábizott azért, hogy mondja el annak a hatalmas
államférfinak Bécsben, vagy Vörösvárott, a ki ezen az uton akar
bennünket megrontani.</p>
<p>– Nem fogja az igazat megvallani.</p>
<p>Azt csak bizd én reám. Majd kiveszem én belőle.</p>
<p>– Hogyan?</p>
<p>– Torturázni fogom.</p>
<p>– Ezt az alakot itt?</p>
<p>– Ezt. – Mindig utáltam a hóhérmesterséget; de ennél
<span class="pagenum"><a name="Page_183" id=
"Page_183">-183-</a></span> az egynél egész gyönyörüséggel fogom
azt végezni. Torquemada maga oda jöhet tanulni hozzám.</p>
<p>Ocskay a fejét rázta.</p>
<p>Csajághy ebből a néma jelből is értett. Azzal a megszokott
csendes, lassú hangjával dörmögé:</p>
<p>– Vezér! Itt semmi hamis érzékenykedésnek nincsen helye. Itt
ezen a patyolaton írva van a pokol evangeliuma. A testünkben van a
rákfene, az árulás. Meg kell tudnunk, melyik izünk fertőzött? A
melyikre a tíz ujjam közöl kisül, hogy fenés, azt levágom. A ki
áruló, az haljon meg, míg másokat meg nem rontott. Nekem meg kell
tudnom mindazt, a mit ez a némber a lelke sötétségében tartogat; ha
mindjárt kannibálnak fognak is nevezni azután. S te nem fogsz ennek
ellentmondhatni.</p>
<p>– Más módja is lehet annak, szólt Ocskay. Vannak erősebb
hatalmak is, mint a durva erőszak.</p>
<p>– Meglehet, hogy te ismered azokat. Kisértsd meg. Talán te tőled
a szép szó, a rábeszélés, a megfélemlítés is czélhoz vezet. Magadra
hagylak vele. Beszélj vele egyedül. Ámbár én jobb szeretném, ha
soha se néztél volna többé ezekbe a szép szemekbe. – De hát – tedd
próbára magadat. – Hanem – eszedbe jusson az a kézszorítás, amit
egymással váltottunk, meg az a két szó, amit egymással
kicseréltünk, mikor azon a nagy napon egymástól búcsút vettünk!
Tudod! Emlékezel rá. Jól van. Beszélj hát vele.</p>
<p>Mikor Csajághy nehéz léptei elhangzottak a folyosón, Ocskay
odafordult Ozmondához; karjai össze voltak fonva, szemöldei
összehuzva. Ozmonda a szemébe nézett, aztán felkaczagott hangosan;
mint egy pajkos gyermek, a ki meghunyászkodik addig, a míg a
csinytevésért szidják, de a mint kihuzza a lábát a szobából az
iskolamester, nyelvet ölt rá, kikaczagja, s folytatja a
csintalankodást.</p>
<p>– Hahaha! Ez szép viszontlátás volt! Rám ismertél? Te bolondom!
Azzal odasimult Ocskayhoz, szétvonva annak a keresztbe font karjait
kezeinél fogva. – Hát <span class="pagenum"><a name="Page_184" id=
"Page_184">-184-</a></span> téged meglehet-e még ismerni, a mióta
nem láttalak? Tegnap volt, régen volt, talán hat esztendeje is van
már, a mióta nem láttalak. De bizony most is az vagy: csak ez a
haragos homlok ne volna.</p>
<p>S a szép bársonykezével félresimította a hajat Ocskay
homlokáról: a ránczokat is el simította vele együtt s megint
nevetett.</p>
<p>– Asszonyom, monda Ocskay hidegen. Önnek semmi oka sincsen most
a nevetésre.</p>
<p>– Dehogy nincs, félistenem; mikor ezt az ostoba vasembert olyan
szépen el tudtad innen küldeni.</p>
<p>– Ön félreérti az én szándékomat, grófnő.</p>
<p>– Dehogy értem félre, drága hősöm. Tudom én jól, hogy ez a
percz, ez az alkalom nem a megfagyott örömök felolvasztására való.
Nekem sem volna az semmi vigasztalás, hogy a sakálok helyett maga
az oroszlán esz meg. De maga az a titok, a mit belőlem vagy szép
szóval, vagy kínzással ki kell venni: nem meghallani való más
füleknek, mint a tieidnek. (Azaz, hogy csak az egyiknek, mert a
másikat én őrzöm otthon ereklyeszekrénybe zárva, mint egy szent
reliquiáját.)</p>
<p>Ocskay arcza elveresedett ez emlékeztetésre. Még egy ember van,
a ki tudja ezt a titkot!</p>
<p>– Óh igen. Együtt őrzöm azt azzal a levéllel, amit menekülésed
órájában irtál hozzám, monda könnyű sóhajjal Ozmonda. De hát ez
elmult. Most nehezebb tête-à-tête-re kerültünk össze. Beszéljünk
csak suttogva, hogy meg ne hallják a leskelődők, ki ne beszéljék a
világnak. – Sejtetted te azt jól, mikor ezt az alkalmatlan tanut
kiküldted innen. Mikor Ozmonda és Ocskay László suttognak
egymással, azt ne hallja meg senki. Előérzeted súgta ezt meg neked.
Jól tette. Azt kaczagtam. Te sejtetted azt, hogy a mi titkot ez a
Bramarbas tőlem nehéz torturákkal akar kicsikarni, mi történik
azzal? Én nem vagyok Quintilia, aki elharapja a nyelvét, hogy a
kínpadon ki ne beszélhesse az összeesküvők titkait! Nem, én nekem
meg <span class="pagenum"><a name="Page_185" id=
"Page_185">-185-</a></span> sem kell mutatnotok a tüzes
harapófogót. Elmondok mindent ingyen: az első kérdezésre. Mindent,
a mit Scharodi rám bizott; a rejtelmes tapasztalatokat. Hallja meg,
a kinek tetszik. Te érezted azt előre, sejtelmed megsúgta, hogy nem
jó lesz azokat másnak is meghallani, mint neked magadnak, s ha te
megtudod, úgy el fogod azokat titkolni, hogy álmodban sem mondod el
senkinek; mert ha hirré lesznek, jobban szétverik azok a kurucz
tábort, mint a császári hadvezérek. (Ezzel ugyan nem sok van
mondva.) Az én titkaim megsemmisítik a kurucz tábort.</p>
<p>– Nem hiszem.</p>
<p>– No hát képzeld, hogy most a kínpadra vagyok feszítve, s ez a
veres selyemköntös rajtam egy lánggal égő palást és aztán kérdezd,
a hogy inquisitori hivatalod tartja: kik azok a kurucz táborban, a
kik hajlandók a császár hűségére áttérni?</p>
<p>– A vallatott nem az igazi neveket fogja mondani.</p>
<p>– Hozzá lesz téve mindenik névhez, hogy mi annak az ára? mivel
lehet megejteni? Milyen a gyöngéje? Az inquisitor megitélheti
belőle, hogy a kínvallatott igazat mond-e?</p>
<p>– Az első nevet?</p>
<p>– Kezdjük az apraján. Legelőször is «Blaskovics István».</p>
<p>– Hogyan? Az én tulajdon zászlóaljparancsnokom?</p>
<p>– Nem is olyan nagy az ára. Bárói czím: aranyláncz.
Csecsebecsékkel is beéri.</p>
<p>– A második?</p>
<p>– Rakovszky.</p>
<p>– A turócziak kis királya? Ez egy tiszta, becsületes jellem. Hát
ennek mi a kulcsa?</p>
<p>– Ezt nem lehet se kincsekkel, se fényes igéretekkel
megvesztegetni; de lehet szép szóval. A herczegprimás nagyon tud a
lelkére beszélni. Ez leghamarább ott lesz a megtérők között.</p>
<p>– Azután? <span class="pagenum"><a name="Page_186" id=
"Page_186">-186-</a></span></p>
<p>– Most már még nagyobb ember jön. Forgách tábornok.</p>
<p>Ezt a nevet jól esett hallani Ocskaynak: mindig neheztelt a
miatt, hogy az az áttért labancz generális itt is hadvezéri rangot
foglal el, míg ő csak dandárvezető: arra nagy dolgokat biznak, őt
magára hagyják.</p>
<p>– No erről fölteszem. Mindig gyanakodtam benne. Csak azért jött
közénk, hogy az összeköttetés Bécscsel meglegyen.</p>
<p>– Hát nem hazudok, úgy-e bár? Nincs már szükség a spanyol
csizmákra? Talán le is ülhetnénk? mert még hosszú sor van hátra.
Egymás mellé, hogy halkabban beszélhessünk? Vagy szembe inkább,
hogy szemmel is beszélhessünk. Következik Thuróczy, Ebergényi. Az
egyiknek a felesége német grófkisasszony. Ez a szivéhez való titkos
kulcs. A másik veszekedő természetű: nem fér össze vezértársaival,
mindenkivel összekoczódott már; ha többen lesznek, a kik hivják,
barátságot fog keresni az ellenségnél.</p>
<p>Ocskay csak fejbólintással inte, hogy ezt is lehetőnek
tartja.</p>
<p>– Van még több?</p>
<p>– Csak most jön a java. Következik Bezerédy.</p>
<p>– Ah! Ez képtelenség. Ő, a fejedelem legjobb tanácsadója, a
hazáját rajongva szerető igaz magyar! Mivel lehetne ezt
megvesztegetni?</p>
<p>– Épen azzal, a mi nagyon is sok van nála, a bölcsességgel, a
hazaszeretettel. A ki nagyon aggódik a hazája sorsa felett, az már
félig renegát. A jó forradalmárnak ne legyen se esze, se szive;
mert az árulásra viszi. Bezerédy áruló lesz – meggyőződésből.</p>
<p>Ocskay mereven bámult maga elé. Ozmonda felfedezései oly közel
jártak a valóhoz, hogy nem birta azokat megczáfolni.</p>
<p>– Ki van még? kérdé kedvetlenül.</p>
<p>– Mindig feljebb megyek. Lubomirszky Tivadar. <span class=
"pagenum"><a name="Page_187" id="Page_187">-187-</a></span></p>
<p>– A szepesi gróf! A XIII város hűbérnöke. A lengyel jóbarát! Ez
lehetetlen!</p>
<p>– Kimondám. Az van róla mondva, hogy a «szerencse fia». A merre
a szélvitorla fordul. Ő is, meg a testvére György herczeg, a
szandeczi sztaroszta, csak arra várnak, hogy egy döntő csapás érje
Rákóczy táborát s a császáriak mellé fognak állni.</p>
<p>Minden szó, mint a méreg, úgy ette be magát Ocskay szivébe. Jól
mondta ez az asszony: veszedelem volna, ha ezt egy törvényszék
előtt mondaná el végig valaki. Ahány név, annyi sebet üt, s ezeken
a sebeken át elvérzik a hit!</p>
<p>– És még mindig van folytatása; mondá a nő. Fáj, úgy-e, a mit
mondok? az inquisitor ül most a tüzes kínpadon! Nem könyörögsz még,
hogy hagyjam abba! Nem sikoltasz fel: «irgalom, kegyelem!» No hát
folytassuk, ha kiállod. Következik a sorban Károlyi Sándor.</p>
<p>– Ah, ez rágalom! Ez őrült beszéd; kiálta felugorva üléséből
Ocskay. Ezt a nevet csak a vak boszú diktálta Scharodinak. Károlyi
Sándor tábornok a fejedelem jobb keze! A hős, a ki annyiszor
döngette öklével Bécs város kapuit. Hogy az elhagyhassa a fejedelem
zászlóit! Ez nevetséges.</p>
<p>– Aha! A kínpadon nevetni is szoktak. Mikor a fájdalom
türhetetlen, akkor beáll a hahotázás stádiuma. Csak nevess rajta,
kínzottam! Nevetni való is az! Hogy még annak is ára legyen, a ki
megfizethetetlen. Utolsó lesz, a ki eldől, de akkor olyan nagyot
fog esni, hogy mindenkit magával dönt le.</p>
<p>Ocskay elkábultan ült vissza elhagyott helyére, Ozmondával
szemközt; de már nem volt bátorsága a dæmoni kisugárzású szemek
közé nézni: csak lehajtá a fejét, az asztalra könyökölve.</p>
<p>Ozmonda pedig fölkelt a helyéről, s odalépve hozzá, a vállára
tette a kezét s úgy suttogott hozzá:</p>
<p>– Nos? Van még ereje a vallatónak egy fokkal nagyobb torturát
kiállani? Mondjak még többet? <span class="pagenum"><a name=
"Page_188" id="Page_188">-188-</a></span></p>
<p>– Mi volna még több? dörmögé Ocskay. Ki van még feljebb? Ki
lehet még magasabb? Csak a fejedelem maga van még hátra.</p>
<p>– Te mondád! szólt diadalmasan Ozmonda. Akaratlanul kitaláltad.
Igenis. A ki a «pro libertate» zászlót kész letenni, az maga
Rákóczy Ferencz, a fejedelem. Az ára: a lengyel királyság. Ezért
odaadja cserébe a magyar fejedelemséget.</p>
<p>– Ez czudar rágalom! kiálta fel, indulatba hozva, Ocskay.</p>
<p>– Én csak a hallottakat mondtam el: rebegé Ozmonda, alázatos
térd-fejhatással visszavonulva. Vallomásom szóról-szóra az, a mit
Scharodi velem közölt. Semmit hozzá nem tettem, semmit ki nem
hagytam. Ezt kész vagyok esküvel megerősíteni. De még van egy, a
kinek nevét nem Scharodi közölte velem, a kit csak én tudok, a ki a
folyton feljebb emelkedők sorában előttem legfelül áll, a megtérők
legbecsesebbike: megsúgjam a nevét?</p>
<p>– Igen.</p>
<p>– A neve: «Ocskay László!»</p>
<p>Ocskay összerezzent. Hát már nemcsak ketten vannak, a kik ezt az
ő homlokára látják írva? Még ez is?</p>
<p>Büszkén fölegyenesedett.</p>
<p>– És ennek az embernek mi az ára? kérdezé gúnyosan.</p>
<p>– Az az én feladatom.</p>
<p>– Az ön feladata? szólt Ocskay csodálkozva. S ön ebben a
perczben még arra gondol, hogy feladatai vannak?</p>
<p>– Hát azt hiszed-e, szólt a hölgy, hogy én csendesen pihenni
fogok? hogy én ezt a meggyaláztatást, a mit velem ma elkövettek,
valaha el fogom felejteni? hogy mindazokon, a kik engem ily módon,
halálnál keserűbben, megsértettek, olyan boszút nem fogok állni,
hogy azt még az ivadékaik is sírva emlegessék?</p>
<p>Az a szép eszményi arcz e szavak alatt egy furia lárváját vette
föl és akkor meg igézőbb volt. <span class="pagenum"><a name=
"Page_189" id="Page_189">-189-</a></span></p>
<p>Ocskay nyugalmat mutatott arczán.</p>
<p>– Figyelmeztetem önt, asszonyom, hogy önnek nagyon kevés ideje
maradhat boszúja kitöltésére. Önt, mint kémet, a haditörvényszék
elé fogják állítani, s annak az ajtaja a másvilágra nyilik.</p>
<p>Ozmonda dévajul felkaczagott e fenyegetésre.</p>
<p>– Hahhaha! – Ő engem azzal akar fenyegetni, hogy megölet! Az én
bolondom! Hogy főbelövet. Ocskay László odaállíttatja Ozmondát a
puska végére, s azt mondja: «tüzelj!» – Nevess hát, kis
bolondom.</p>
<p>– Asszonyom! Ez rémségesen komoly pillanat! szólt Ocskay,
eltolva magától a hozzásimuló nőt.</p>
<p>– Tedd még komolyabbá. Hozasd ide az itéletet, írd alá
hollótollal. Vedd kezedbe a topolyfa-vesszőt. Kiáltsd el: «Istennél
a kegyelem.» Majd mielőtt a vesszőt kettétörnéd, valaki azt fogja a
füledbe súgni: «ne törd el: add nekem, én elültetem, szájamban
hordott vízzel öntözöm, míg megéled, fa lesz belőle!» Hahaha!</p>
<p>Ocskay boszusan toppantott s odasietett az ajtóhoz, felnyitá azt
és kikiáltott:</p>
<p>– Csajághy főstrázsamester uram!</p>
<p>Ott volt a szólított, várt a hivásra, belépett; megállt az
ajtóban.</p>
<p>Ocskay odatámaszkodott háttal az asztalhoz: a hölgy közel simult
hozzá s kiváncsi figyelemmel vizsgálta az arczkifejezését.</p>
<p>Ocskay László sokáig hallgatott, kereste a kezdetét az eszméi
fonalának. Nagyon össze volt az gubanczolva.</p>
<p>Csajághy kénytelen volt kérdést intézni hozzá.</p>
<p>– Ezredes úr! Kivallotta a kém a veszélyes titkokat?</p>
<p>– Egy szó sem igaz azokból, a miket mondott.</p>
<p>Ez volt rá Ocskaynak a válasza. S ez nem volt apodycticus
hazugság. Ő magában tagadta, hogy azok igazak.</p>
<p>– Jól van. Mondá Csajághy. Hát akkor majd én veszem a kémet
vallatás alá s én jótállok róla, hogy kiveszem belőle azt, a mi
tiszta igazság. <span class="pagenum"><a name="Page_190" id=
"Page_190">-190-</a></span></p>
<p>– Nem lehet. Mondá Ocskay szárazan.</p>
<p>– Miért nem?</p>
<p>– Mert én nem engedem.</p>
<p>Ozmonda szemei elárulták a diadalmas érzést,
felragyogásukkal.</p>
<p>– Ezredes úr, szólt Csajághy szigorú tekintettel. Ez hadi
regula. Az elfogott kémet addig kell torturázni, míg a rábizott
titkokat kivallja. S ezuttal oly titokról van szó, a mik
mindnyájunkat végveszélybe vihetnek, ha lappangva maradnak. Árulás
van soraink között! Annak ki kell derülni! Hadd hulljon a férges! A
kémmel a haditörvényszék rendelkezik.</p>
<p>– De a fogolynővel én!</p>
<p>– Ah! A nővel! A nővel? Ezt el is felejtettem, hogy hiszen ez az
alak itten asszonyféle. Ezt nem szabad torturázni, mert ez asszony,
ezt nem szabad agyonlőni, mert ez asszony – ennek szabad bennünket
elárulni, mert ez asszony.</p>
<p>– Úgy van.</p>
<p>– S mit akar vele kegyelmed?</p>
<p>– Szabadon fogom őt bocsátani.</p>
<p>Ozmonda minden tagját mintha a villanyosság hatotta volna át e
szavakra, kezét az indulat hevében Ocskay vállára tevé, s forró
lélekzettel lihegé e kitérő vallomást:</p>
<p>– Ah, mon idole, comme je t’ adore! (Ah, én bálványom, mint
imádlak!)</p>
<p>De Csajághy e szavaknál kardmarkolatára csapott.</p>
<p>– Tudtam! Már megrontotta őt! Egy félóra elég volt rá! Nem úgy
van, uram. – Ebben a pillanatban nem a dandárvezér és alvezére
állnak egymással szemközt, hanem Ocskay László és Csajághy Márton.
Két férfi, a kiknek egymással számadása van. Mit akarsz ezzel az
asszonynyal itten?</p>
<p>S odalépett egy kardtávolnyira Ocskay elé és jobbját folyvást a
kardmarkolaton tartá.</p>
<p>Ocskay pedig meg sem mozdult. Még az összefont karjait
<span class="pagenum"><a name="Page_191" id=
"Page_191">-191-</a></span> sem vette széjjel. De szemei bátran
kiállták Csajághy haragos tekintetét.</p>
<p>Ozmonda egymáshoz ütögeté az ökleit diadalmas örömében.</p>
<p>Ah, milyen gyönyörűség, ilyen két nemes fenevadat egymásra
uszítva látni; egy oroszlán meg egy szarvorrú! Most
összeverekednek! A két vezér! A két hirhedett hős. Az ő két szép
szeme miatt!</p>
<p>Csajághy még egy lépéssel közelebb dobbant Ocskayhoz, s most már
kirántá hüvelyéből a kardot, úgy kérdezé felcsattanó hangon:</p>
<p>– Mit akarsz ezzel az asszonynyal itten?</p>
<p>Ocskay erre gyorsan, mint a gondolat, megragadta baljával
Csajághy fegyveres jobbját s akkor mell mellhez érve álltak
egymással szemben.</p>
<p>Ozmonda odaugrott mellé, s megfogta két kézzel Ocskay jobb
öklét, mintha a kard markolatához akarná azt vezetni.</p>
<p>Ez pedig csendes, szilárd hangon dörmögé e szókat:</p>
<p>– Kicserélem őt a fogoly feleségemért.</p>
<p>– Chien! Comme je crache sur toi! (Kutya, hogy leköplek!) hörgé,
fogcsikorgatva a hölgy s eltaszítva magától a forrón szorongatott
kezet.</p>
<p>A vasember arcza pedig e szóra ellágyult: a kezéből kiejtette a
kardot, s nyakába borult Ocskaynak.</p>
<p>– Vezérem vagy! bálványom vagy! Lásd, én erre nem gondoltam!</p>
<p>– Fölér a cserével? kérdezé Ocskay.</p>
<p>– Nagy ár; de megéri. Egy ördögöt egy angyalért.</p>
<p>– S hogy addig, a míg nőmet elküldik a cserére, jól gondját
viseljék a méltóságos grófnőnek: te rád bizom a gondviselését.</p>
<p>A hosszú, csontos termet, fölvéve a földről elejtett kardját,
azzal egész lovagtempóra szalutált a hölgy előtt, az arcza még
akkor is véres volt a mai csatában kapott sebektől, s csikorgó
nyájassággal mondá: <span class="pagenum"><a name="Page_192" id=
"Page_192">-192-</a></span></p>
<p>– Grófnő! Most már cavalier servantja vagyok – egész a
kicserélésig!</p>
<p>Ozmonda olyan ijesztő szép volt; még az a lángszínű selyempalást
is segített hozzá.</p>
<h2>ASSZONYOK KICSERÉLÉSE.</h2>
<p>Csajághy visszadugta a hüvelyébe a kardját s azzal egyenesen
megállt Ocskay előtt, katonai tisztelgésre eresztve le a két
kezét.</p>
<p>– Ezredes úr: pardon, gráczia! a miért kardot mertem rántani
kegyelmed ellen. Tévedés volt az okozója. Nem tudám vala, hogy ezen
úrhölgy itten voltaképen túsz légyen.</p>
<p>– Meg van bocsátva, ahhoz tartsa kegyelmed magát.</p>
<p>– Köszönöm a grácziát! Azzal ismét Ozmondához fordult. Már most
tehát, méltóságos grófné, tekintse magát úrnőnek, a míg táborunkban
fog lenni. Egészen akkép fogunk kegyelmeddel bánni itten, mint
ahogy bánnak a kegyelmetek részén Ocskay László uram
feleségével.</p>
<p>Ozmonda féktelenül felkaczagott erre a szóra. Az igaz, hogy
Csajághynak sehogy sem állt a képéhez és alakjához ez a rögtönzött
udvariaskodás.</p>
<p>– Nagyon jól van, vitézlő főstrázsamester uram! Elfogadom a
szíves ajánlatot. És mindenekelőtt arra kérem kegyelmedet, hogy
beszéljen velem németül; mert engem ez a kultiválatlan nyelv
zseniroz: nem tudom magamat jól kifejezni rajta.</p>
<p>– Gehorsamer Diener.</p>
<p>– Tehát mindenekelőtt arra kérem önt, szolgálatkész lovag uram,
hogy siessen ön nekem egy szabómestert felhajhászni, aztán meg egy
susztermestert, egy csipke- és fehérnemű áruló marchand des modest,
meg egy coiffeurt. Azt átláthatja kegyelmed, hogy ebben a piros
frizeur köpenyben az utczára ki nem mehetek, se útra nem kelhetek.
<span class="pagenum"><a name="Page_193" id=
"Page_193">-193-</a></span> No hát csak siessen! Kapni ezt mind
Beczkó városában. Itt gazdag uraságok laknak. A ruhához való
kelmének a választását kegyelmedre bizom: azt is kap a görög
kereskedőnél nagy választékban; most érkezett meg Bécsből. Apropos!
a selyemkelme választásánál el ne felejtse kegyelmed, hogy az én
hajam igazában szőke; azért is kérem kegyelmedet, hogy küldjön
nekem a patikából egy üveg spiritus vinit, hogy ezt a barnára festő
diófaolajat kimossam vele a hajamból. Aztán ugyanott a patikában
ragasztasson kegyelmed az arczára annyi angol flastromot, a mennyi
szükséges, mert ilyen vérző sebekkel látni kegyelmedet, rám nézve
nagyon kellemetlen.</p>
<p>Csajághy nyugodtan hallgatta mindezt a commissiót végig s azt
mondta rá, hogy «igenis grófnő, meglesz minden».</p>
<p>Ami pedig a spiritus vinit illeti, az már ott volt kéznél. Azt
kulacscsal hordta Csajághy s rögtön szolgálhatott vele a grófnőnek;
a ki azt köszönettel fogadta s mindjárt hozzá is kezdett látni a
vizes dézsánál a hajkimosási műtéthez. Az a viz véres volt.
Csajághy friss vizet akart neki hozni, de Ozmonda megnyugtatá:
«Csak hagyja kegyelmed! úgy is kellene tojásfehére hozzá, s a friss
vér még jobb».</p>
<p>Csajághy örült rajta, hogy ily magas czélra áldozhatott nemesi
vérével.</p>
<p>– Addig majd őrködik fölöttem az ezredes úr, mig ön odajár, nem
azért, hogy meg ne szökjem, hanem, hogy ne unatkozzam. Nemde,
ezredes úr?</p>
<p>Csajághy megcsóválta a fejét; de hát mit tehetett? Ha megtette
magát az úrhölgy cavalier servantjának, engedelmeskedés volt a
dolga, nem más.</p>
<p>– Teljesítem parancsait grófnő. Mondá s eltávozott.</p>
<p>Ozmonda pedig végig kigombolta a veres soutane ujjait, s azokat
a válláig felgyürve, hozzáfogott, hogy a sűrű omló haját a
szivacscsal kimossa, míg az az alkoholtól ismét olyan szőke lesz,
mint valósággal szokott lenni.</p>
<p>Ocskay nézhette a műtétet, nem törődtek a jelenlétével.
<span class="pagenum"><a name="Page_194" id=
"Page_194">-194-</a></span></p>
<p>Hiszen mindez igen szép lett volna, csak odakinn ne folyt volna
a háború. De most már, hogy biztos helyen érezte magát Scharodi
uram, elkezdett a bolondóczi vár fokáról a kuruczok által elfoglalt
városra leágyúztatni. Bombái ott csapkodtak le mind a városháza
körül, ahol a kuruczok főhadiszállását lehetett sejteni a
várbelieknek.</p>
<p>Mikor egy bomba épen a városház udvarán durrant szét nagy
pukkanással, Ocskay megszólítá Ozmondát.</p>
<p>– Grófnő, ez itt nagyon veszedelmes hely lesz.</p>
<p>– Hogyan? Ön megszólalt? Azt hittem, hogy meg van némulva.</p>
<p>– Az ellenfél gránátjai mind erre a házra hullanak.</p>
<p>– Az az ön dolga, kedvesem. Ha egyéb mondani valója nincs: ehhez
nekem semmi közöm.</p>
<p>Pedig minden idege reszketett belül, mikor egy lövést hallott.
Az arczának tudott közönyt parancsolni.</p>
<p>És Ocskay nem hagyhatta őt magára, hogy vezéri teendői után
lásson. Féltve őrzött kincs volt ránézve ez asszony. Túsz az ő
Ilonkája helyett.</p>
<p>Ozmonda hajfürtei visszanyerték eredeti szinüket, s akkor odaült
a terjedelmes, fehérre meszelt banyakemencze padkájára a haját
szárítani, elterítve szélesen maga körül az aranyba csillogó
selyemhullámokat, végig a kemencze oldalán.</p>
<p>– Tudja ön, min kaczagtam az elébb olyan nagyon? szólt
Ocskayhoz, kis vártatva.</p>
<p>– Nem gyanítom.</p>
<p>– Mikor az ön alvezére azt mondá, hogy épen úgy fognak bánni én
velem itten, mint a hogy az ön hitvesével bánnak odafenn Bécsben.
No azt én szépen megköszönném.</p>
<p>– Hát mit tettek a nőmmel? kérdé Ocskay; felgerjedését el nem
titkolhatva.</p>
<p>– No no no! hiszen nem ették meg. Régen volt az már, mikor a
Ruyszel-korcsmáros a fogoly urnőket megetette <span class=
"pagenum"><a name="Page_195" id="Page_195">-195-</a></span> a
vendégeivel Bécsben. Most már nem esik bennük kár. Au
contraire.</p>
<p>Most már Ocskayn volt a sor, hogy nevessen.</p>
<p>– Aha! grófnő; ön most én bennem fel akarja kelteni azt a
sárgaszemű szörnyeteget, a kit Shakespeare leir.</p>
<p>– S ha ezt akarnám? Talán bűnöm volna? Mikor még az esküdt uram
élt, s elvitt magával a temesvári táborba: magának és másoknak
vesztére, akkor ön nem tartá bünnek olyan mélyen nézni a más
asszonya szemébe, a hol annak a lelkét is lehet látni. Csaknem
gyermek voltam még. Ki tanított meg arra a nyelvre, a mit a szív
beszél? Ha ön szenvedett miatta, nem szenvedtem-e én százszorta
többet? Az egyik tudott felejteni: a másik nem; ez a külömbség.
Most már özvegy vagyok, ön pedig házas. Ki veszi el tőlem azt a
jogot, hogy összetépjem, a mit összekötve látok? Hiszen én Beliál
leánya vagyok. Én vagyok az ördög, az a másik az angyal. Kinek
hogyan tetszik? A négernek az angyala fekete, az ördöge fehér. Mit
tett önnel az angyal? Lázadóvá tette a koronás királya ellen. A
nevét föliratta vérrel, lánggal, korommal egy elpusztított ország
romjaira; átokkiáltássá tette ezt a nevet, s az angyal el fogja önt
még vinni a számüzetés pokolországába: el fogja vinni még a
vérpadra is! Igen: ez az angyal. És mit tesz az ördög? Eljön
békíteni, haragos sziveknek mérgét lohasztani; hordja a
kiengesztelő szót a trón és a lázadás tűzhelye között, jár az
olajággal egyik táborból a másikba; kér, könyörög: ne pusztítsák
kölcsönösen ezt a szegény országot, nyujtsák üdvös munkára a véres
kezeiket. Ezt teszi az ördög. Hanem a négernek az angyala fekete, s
az ördöge fehér.</p>
<p>Ocskay az ajkait harapta. Föltette magában, hogy nem fog neki
ellentmondani.</p>
<p>A hölgy homlokára csapta a két kezét.</p>
<p>– Hat esztendő után viszontlátjuk egymást. Minő viszontlátás!
Durva, ittas pórhad, szégyentől megalázva, közcsufságra
levetkőztetve idehajt eléje, a ki hajdan féléjszakán <span class=
"pagenum"><a name="Page_196" id="Page_196">-196-</a></span> át
elleste, hogy egy ablakon kinyujtott kezemet meglássa, és esküdött,
hogy boldog lett tőle, s most, mikor az, a ki előtt térden állt
valaha, ily irtóztatón meggyalázva jelen meg előtte, úgy áll ott,
mint egy jéghegy, mint a magas Kriván. Azt mondták neki: az
ellenség kéme vagyok. S ő azt elhiszi szépen. Nem kérdi magában:
ugyan mi szörnyű indok lehet az, a mi egy gyönge nőt, egy kényesen
nevelt, minden veszélytől rettegő asszonyt rábirhatott arra, hogy
fergeteges télvihar idején elhagyja kényelmes palotáját, álruhában,
férfinak öltözve, gyalogolva, éhezve, fázva, rettegve bujkáljon
erdőkön, pusztákon keresztül, futva kóbor martalóczok, éhes
farkascsordák elől; belopózva két ellenséges tábor harczvonalaiba,
koczkára téve életét, női szemérmét? Van-e elég aranya a
császárnak, elég áldása a római pápának, a mi erre őt rávehesse?
Hátha valami más oka volt rá? Valami szenvedély, a mi határos az
őrültséggel, rokon a martyrság vágyával. Egy perczig azt hittem,
hogy ön kitalálta ezt a rejtélyt.</p>
<p>A midőn azt mondták: «add ide ez asszonyt, hadd kínozzuk
halálra!» Ön azt felelte: «nem engedem!» «Mit akarsz hát vele
tenni?» «Szabadon bocsátom.» Ah, akkor azt hittem egy perczig, hogy
megértett; hogy megtért. Mellém áll és megrontói ellen fordul
arczczal. És akkor azt mondja: «kicserélem őt a feleségemmel.»</p>
<p>A hölgy a két kezével a szétszórt hajába markolt.</p>
<p>– Inkább dobott volna oda kínzóimnak, inkább engedett volna
agyonlövetni; csak azt ne mondta volna: «elcserélem őt a
feleségemért!» Cserébe dob engem, mint egy darab
arany-ezüst-marhát, mint egy ékszert, egy kösöntyűt, váltságdijul a
fogoly asszonyáért! Mert hiszen én vagyok az ördög, az pedig az
angyal. Én vagyok az ördög, a ki nem rettegve vészt, nyomort,
kínhalált, eljövök hozzá, hogy őt ujra lássam; míg az angyal
odafenn Bécsben vigan mulat, s jól éli világát.</p>
<p>Ocskay erre csak azt mondá hidegen: <span class=
"pagenum"><a name="Page_197" id="Page_197">-197-</a></span></p>
<p>– Az én feleségem betegápoló apácza-klastromba van bezárva.</p>
<p>– Hahhaha! kaczagott fel Ozmonda gúnyosan. Ezt Ritschán mondta,
úgy-e? Az, a ki ocskói kastélyában elfogta.</p>
<p>– S a kit én legyőztem s sebesülten elfogtam.</p>
<p>– Már nincs fogva. Heisterék elfoglalták Kosztolán várát, s
Ritschánt Bécsbe vitték, most ott ápolják a jótékony apáczák. De
hát mit gondol ön, uram: ha még Ritschán fel nem talált épülni, s
az ön angyala azt izeni vissza, hogy még nem «jöhet el a
cserére?»</p>
<p>Mintha éles nyíl szegezte volna át egyszerre Ocskay szivét! Ez
odatalált egészen.</p>
<p>Arczának nagyon el kellett árulni indulatját, mert a hölgy
élveteg kárörömmel tekinte reá. El akarta azt titkolni jobban.</p>
<p>– Nem fájt semmi, asszonyom. Én nőmet szeretem és tisztelem. Ő
el fog jönni, a mint az izenet megérkezik hozzá, s én önt át fogom
adni érte cserébe.</p>
<p>– És én gratulálni fogok önnek a nyereséghez! viszonzá rá
Ozmonda, talpraugorva s szétrázva maga körül termetén aláomló
haját.</p>
<p>Ocskay nem bánta volna, ha Scharodi bombái közül egy oda ütött
volna be inkább a szobába.</p>
<p>Mint a fölmentő érkezése, olyan jól esett a lelkének, mikor
Csajághy visszajött.</p>
<p>– Maradj itt, kérlek, mondá neki. Én megyek az ágyúkhoz.</p>
<p>Nagyot lélekzett, mikor a szobából kiment.</p>
<p>De a beczkói ostromnak mégis csak ő volt a legnehezebb
sebesültje.</p>
<p>Csajághy azonban hozta magával a mi csak szabó, varga és boltos
volt Beczkó városában; selymet, csipkét, patyolatot halommal,
lehetett válogatni benne.</p>
<p>A szabók atyamestere becsületes jó német ember volt, a ki sokkal
jobb szerette a tubákot, mint a puskaport. Ozmondának <span class=
"pagenum"><a name="Page_198" id="Page_198">-198-</a></span>
rettenetes jó mulatsága volt vele; a míg a majszter mértéket vett a
ruhához, úgy reszketett, mint a kocsonya, a jámbor. Nem is volt az
bolondság; mértéket venni, aztán kiszabni a kelmét, mikor egyre
durrognak a gránátok az ablak alatt, csörömpölnek az üvegkarikák az
ólomfoglalásban. Valahányat durran, atyamester uram kezében mindig
félreszalad az olló, s valamennyi legény mind az ujjába szúr a
tűvel.</p>
<p>Pedig a munka sietős: estig el kell ruhának, czipőnek, fehér
gúnyának készülni; mert estére már megérkezik a császári tábornok,
Viard az egész dandárával s azt nem szándékozik a kurucz had
bevárni. Ők elvégezték a maguk munkáját, Beczkóban megsemmisítették
a császári sereg számára felhalmozott egész télre való
élelmiszereket, a külső erődöket szétrombolták, az őrhadat
lekaszabolták: a sziklafészek odafenn Bolondóczon maradhat már
magának, az senkinek sem árt.</p>
<p>Addig pedig nem lehet innen tovább menni, míg a fogoly urnő
számára a fűződerék, szalup, vertugadén, pufándli mind el nem
készül; míg a haja szép tornyosan fel nincs frizirozva; mert
rangbeli hölgynek másképen az utczán megjelenni lehetetlen. De hisz
igyekeznek is rajta. Hat szabólegény kezében csak úgy pattog a
czérna: csak a granát ne pattogna a fejük felett. Azonban nemsokára
ezen is segít Ocskay László. A vereshegyre huzat fel ágyúkat s jól
czélzott lövéseivel elhallgattatja a bolondóczi bombavető
mozsarakat. Ezentúl onnan már csak tüzes golyókat röpítenek a
városba a szakállaságyúkból, hanem azokat a kuruczok nyers
marhabőrökkel lefülelik, nem tehetnek nagy kárt.</p>
<p>Igy azután a teljes öltözet ruha, legujabb párisi divat szerint,
estig el is készül, s Ozmonda grófnő, kisérője, a lovagias Csajághy
Márton karján, a legelegánsabb dámának öltözve, hagyhatja el azt a
termet, a hová reggel oly génant helyzetben került be, s
legyezőjével üdvözölheti az őrtálló hajdut, a ki puskájával
tiszteleg előtte, s a ki <span class="pagenum"><a name="Page_199"
id="Page_199">-199-</a></span> meglehet, hogy ma reggel annak a
puskának az agyával taszítá előre. Lenn az utczán vár reá az üveges
hintó, melybe Csajághy fölsegíti lépni: ő maga lóháton kiséri a
hintót s magyarázza német nyelven az úrhölgynek, hogy a mit ott
nyugot felé villogni lát, az a császári csapatok sisaktaraja, a kik
Trencsén felől közelednek. Nem kell tőle tartani, hogy utólérjék a
hintót. Ott van Ocskay a lovasaival, majd visszaveri őket. Mikor a
hegyoldalra följutnak a hintóval, már meg is kezdődik a csetepaté.
A Trencsén felőli síkon a sisakos dragonyosok s a piros csákós
kuruczok előre-hátra kergetőznek. A hajduság a sövény mellől
sortüzet ád, a felgyujtott kazlak megvilágítják a tájat, a
bolondóczi várból, meg a vereshegyről a tűzgolyók ide-oda repülnek,
tűzkaréjokat rajzolva az égre.</p>
<p>– Das ist herrlich! Das ist gottvoll! mondja rá a hintóban ülő
úrhölgy: lorgnettjén át gyönyörködve a mulatságban.</p>
<p class="center">*</p>
<p>A beczkói vakmerő megrohanásra nem következett semmi
visszatorlás. Ocskay visszahúzódott Bánba a hegyek közé; ellenfele,
Viard pedig nem hogy utána ment volna, hanem ellenkező irányban
visszahátrált egész a Csallóközig. Egy kis ideig tartó békességet
parancsolt az ég. Azaz, hogy nem az ég, hanem a föld. A mult évben
nem termett ezen a vidéken se széna, se szalma. A mint Ocskay a
Beczkóban összegyüjtött takarmányt fölégeté, ezzel arra a télre
véget vetett a háborunak. Hanem aztán futhatott maga is. Az ő
lovának sem volt mit enni. A kuruczok is a házak zsuppfödeleivel
delektáltatták a paripáikat. Milyen próza ez a hőskölteményben!
«Nincsen széna, nincsen abrak, Kedves lovam, agyoncsaplak!» Talán
akkor keletkezett ez a nóta.</p>
<p>Ocskaynak volt módja a pihenésben.</p>
<p>Ő maga ott maradt Bán városában; szép foglyát, lovagias
porkolábjával együtt, elküldé Zay-Ugróczba, a hol <span class=
"pagenum"><a name="Page_200" id="Page_200">-200-</a></span> azok a
Zay grófok kies fekvésü őskastélyában a szokott vendégszeretettel
lettek fogadva.</p>
<p>Maga Ocskay nem ment oda soha. Félt Ozmondától. Valóban félt
tőle. Minden szava egy tövis volt, s a hol az a lelkébe beletörött,
ott kelevény támadt.</p>
<p>Gyanakodóvá tette mindazok iránt, a kiknek eltántorodását
lehetőnek mondta. Még a fejedelmet is beleártotta! Hogy annak is
inkább tetszenék a lengyel királyság, mint saját hazájának
felemelkedése. De minden gyanu között legnyugtalanítóbb hálótárs
volt az, a mit Ilonka felől költött ez az asszony. Hátha igaz
lehetne az! Azóta, hogy nejét elragadták, tengeridő mult el, s az
asszony csak egy rövid levelkét sem tudott férjének fogságából
irni; csak egy sort legalább: «élek és szeretlek!» Lehetetlen az,
hogy módját ne ejthette volna. De még csak Tiszáné nagyasszonyomtól
sem kapott levelet ez idő óta. Hát az miért nem irhat? Ő talán
tudhatna valamit a leánya felől. «Ingadozik, hajladozik, ha a
szellő megéri!» azt fújja a nóta. Az «asszony»-t érti a «csalfa
nád» alatt. Szerette volna azt a gyanut kitépni a szivéből; de
olyan volt az, mint a gyepübodza, benne szakad a gyökere, s még
erősebben sarjadzik utána. És aztán mindezt a titkot úgy őrizte,
nehogy az ajkán egy szó kijőjjön belőle. Még Csajághynak sem szólt
felőle semmit.</p>
<p>Hosszú idő is telik abba, a míg a kurucz főhadiszállásról
átizennek a labanczhoz, hogy itt van egy nagyon értékes fogoly
asszonyság, a kit cserére ajánl fel az elfogó vezér a saját,
foglyul tartott felesége helyett; a míg ezt az ajánlatot Bécsbe
felexpediálják, a míg ezt a főhaditanácsban, meg az udvari
cancelláriában meghányják-vetik, végre helybenhagyják, az időt és
helyet megállapítják, a hol a kicserélésnek végbe lehet menni: az
egy örökkévalóság.</p>
<p>– Hallja kegyelmed, édes barátom, monda egy napon Ozmonda
Csajághynak, ki őt úgy kisérte mindenüvé, mint az árnyék. Én a
kegyelmed hűséges szolgálatait körülöttem <span class=
"pagenum"><a name="Page_201" id="Page_201">-201-</a></span> ugyan
nem tudom eléggé nagyrabecsülni; de azért nekem mégis nagyon hosszú
kezd már lenni ez a kényszerített mulatság.</p>
<p>– Azt biz elhiszem. Zay-Ugróczon nincs se Favorita, se Práter,
se paradicsom. Egyhangú az élet. Tánczolni is nagyon keveset
szoktak itt.</p>
<p>– Keveset, de jól. Az itteni élet ellen nem volna kifogásom.
Csakhogy én itt egy fölösleges ember vagyok, míg otthon meglehet,
hogy hiányomat érzik.</p>
<p>– Az valószinű.</p>
<p>– Aztán az a szegény Ocskay is olyan türelmetlenül várja már
haza a feleségét: az is örülne már, ha ki volnánk cserélve
egymással.</p>
<p>– Hát még én? (Ezt csak magában akarta mondani Csajághy, de biz
az kiszaladt a száján.)</p>
<p>Ozmonda nagyot kaczagott a legyezője mögött ez elszólásra.</p>
<p>– Nagyon szeretem, ha valakit találok, a ki igazat mond a
szemembe. Hiszen azt is hallottam már, hogy Beliál leánya vagyok.
Azóta sokat tartok magamra.</p>
<p>– Akkor háboru volt köztünk.</p>
<p>– Most pedig fegyverszünet van; mint a régi időkben a «treuga
Dei», a mikor minden hadakozó félnek abba kellett hagyni a
verekedést. Épen erről akartam önnek beszélni. Kegyelmed bizonyosan
tudja azt, hogy itt a közelben van egy kis helyecske, a hol
kölcsönös megegyezés szerint örökössé van téve a Treuga Dei: örök
fegyverszünet uralkodik.</p>
<p>– Hallottam róla. A pöstyéni fürdő, a Vágon túl.</p>
<p>– Igen: az. Egy csodatevő fürdő, a hol sánták, bénák
meggyógyulnak, sebesültek kiépülnek. Ide küldözi kurucz, labancz
egyformán a maga lábbadozó harczosait, a kik nagy sebeket hevertek
ki. Ide nem szabad senki harczos csapatjainak betörni: az egykori
ellenségek békében ápolhatják megszenvedt tagjaikat; ez egy
neutralis sziget a csatatéren. Ez olyan szép gondolat, hogy még
Beliál leányának <span class="pagenum"><a name="Page_202" id=
"Page_202">-202-</a></span> is tetszik. De különösen az tetszik
benne ezúttal leginkább én nekem, hogy itt ebben a béke szigetében
van nekem egy jó ismerősöm: mondjuk, hogy «barátom,» a kit
kegyelmetek a szomolyáni ütközetben kegyetlenül helybehagytak, s ki
most ott valószinüleg annyira lábbadozófélben van már, hogy egy jó
szóért, meg egy jótett elkövetéseért már lóra is ülhet. Bizonyosan
ismeri ön, Ritschán tábornok az.</p>
<p>– Ismerem, én vágtam le a két ujját a jobbkezéről.</p>
<p>– Tehát kedves emlék! Ha én ennek egy levelet irnék innen, a
melyben körülbelül az volna mondva: «Uram, én itt ülök, elfogva
mint túsz és szeretnék hazajutni; cserébe odaadnak Ocskay László
ezredes uramnak a feleségeért. Ezt a nőt kegyelmed ragadta el
ocskói kastélyából. A kegyelmed lovagis kötelessége, hogy
visszahozza a férjének, a midőn az olyan cserét ajánl, a mi fölér
vele.</p>
<p>Kérem, járjon el ez ügyben minél nagyobb sietséggel.» Hát mit
gondol, lovag uram, erre a levélre nem tartaná-e kötelességének
Ritschán eldobni rögtön a mankóját, nyeregbe ülni, felvágtatni
Bécsbe, eljárni a legfelsőbb helyeket, a hol ez a dolog késik, s
tiz nap alatt itt volna Ocskay László uram angyalával, cserébe – az
ördögért? Mit szól kegyelmed ehhez? Nem Beliál leányához illő
gondolat-e ez?</p>
<p>Csajághy megszégyenülve sütötte le a fejét. Tehát mégis
csalatkozott ebben az asszonyban. Hisz ez angyali gondolat!
Valóban, ha Ritschán most Pöstyénben van, s értesül az ajánlott
cseréről, az vágtatva fog sietni fel Bécsbe, s lovagember módjára
visszahozza azt az asszonyt, a kit parancsszóra foglyul kellett
elvinnie, s a kiért most ily visszautasíthatlan cserét ajánlanak.
Ez a nő még sem olyan gonosz, mint a milyennek ő eddig ismerte.</p>
<p>Hogy ráhagyta magát szedetni a szegény jámbor kálvinista kurucz.
Ezzel az angyali jóságú ötlettel akarta épen Ozmonda Ocskay szivére
a skorpió-csipéshez a méregcseppet <span class="pagenum"><a name=
"Page_203" id="Page_203">-203-</a></span> is hozzáejteni. Csajághy
nem tudott semmit abból, a mit Ozmonda Ocskaynak Ritschánról
besúgott.</p>
<p>Csajághy egész gyanútalan szivvel járt el Ozmonda megbizásában.
Legbiztosabb embere által küldte Pöstyénbe a Ritschánnak szóló
levelet, s attól vissza is hozta a választ. Ritschán Ozmondán kívül
még Csajághynak is irt, tudatva vele, hogy már kiépült a sebeiből s
legnagyobb készséggel feg eljárni a rábizott ügyben.</p>
<p>Nem telt bele nyolcz nap, hogy Viard tábornoktól staféta
érkezett Ocskayhoz. A felesége útban van már, salvus conductussal.
Jőjjön eléje kiséretével, magával hozván a túszul tartott hölgyet.
A találkozás napja hamvazó szerda, s a hely a motesiczi uri kastély
előtti tér, a hová, ha reggel korán indulnak, az egyik fél Bánból,
a másik Trencsénből, csaknem egyszerre érkezhetnek meg. Az előbb
jövő megvárja a később érkezőt.</p>
<p>A mondott napon Ocskay maga mellé véve kétszáz jó lovasát,
azoknak az élén Csajághy (az öcscse Érsekujvár táján táborozott),
megindult az egyenes úton Motesicz felé a zárt hintóval, a miben
Ozmonda ült. Hamarább odaért a motesiczi kastély elé; neki kellett
amazokra várni. Ozmonda azalatt kiszállt a hintóból.</p>
<p>Kevés vártatva megvillantak a császári lovasok sisaktarajai is a
Héviz felől alákanyarodó úton, mely a magas hegyhátról vezet alá:
azok sem voltak többen kétszáznál.</p>
<p>Mind a két lovascsapat, a kurucz is, labancz is, kívül maradt a
helységen, hadirendben felállítva, csak a hintók jöttek előre, s az
azok mellett léptető vezérlovagok a hintó két oldalán.</p>
<p>A Trencsén felől jövő hintó mellett jobbról egy délczeg, daliás
alak lovagolt, messziről üdvözölve a várakozókat nyájas
mosolygással.</p>
<p>– Ritschán! hördült fel Ocskay László ez alak láttára; s arcza
egyszerre sápadt lett, ijedtség, harag, lélekháborító rosz
indulatok torzították el vonásait egyszerre. Kezével a torkához
kapott, mintha meg akarna fulladni. <span class="pagenum"><a name=
"Page_204" id="Page_204">-204-</a></span></p>
<p>Ozmonda diadalmas kárörömmel nézte ezt a kínvonaglást az arczán:
a sárgaszemű szörnyeteg ébren van már.</p>
<p>Csajághy pedig figyelemmel nézett hol az egyikre, hol a másikra,
s egy percz alatt kitalálta, minő harcz foly itt most közöttük. Az
a hang, a mivel Ocskay e nevet kimondá: «Ritschán», elárulta a benn
dúló szenvedélyt.</p>
<p>– Igen. Ritschán ment föl érte a mult napokban, mondá nyugodtan
Ocskaynak; itt volt Pöstyénen, felépülés végett. Szunyoghy Ozmonda
grófnő szólítá föl levélben, hogy menjen fel és siettesse a cserét.
Én küldtem el a levelét ma kilencz napja.</p>
<p>Ez csak olyan krónikai szárazsággal volt elmondva; hanem azért
Ocskay mégis megérthette belőle, hogy Ritschán nem ment
kiszabadíttatása után Bécsbe, hanem ott gyógyult meg Pöstyénben:
tehát Ozmonda nem mondott igazat. Ozmonda szólítá fel, hogy menjen
Bécsbe, sürgetni Ilonka kiadatását, s hozza le sietve, tehát az,
hogy Ilonkát Ritschán kiséri idáig, az ő cselszövénye volt. –
Megkönnyebbült a lelke, amint ezt megtudta.</p>
<p>Most már ő is eléje lovagolt Ritschánnak s kezet szorított
vele.</p>
<p>– Elhoztad nőmet?</p>
<p>Rend és szokás szerint. Te is a grófnőt?</p>
<p>– Ott áll.</p>
<p>– Rendben minden.</p>
<p>Azzal mind a ketten leszálltak lovaikról s a császári szinü
hintóhoz indultak. Annak az ajtaja kulcsra járt, s a kulcsa
Ritschánnál volt. Neki előre kellett menni. Ekkor lehetett látni,
hogy Ritschán még biczczent a kapott sebek miatt.</p>
<p>A hintó nagy kényelmes, bőrrel fedett, salugádoros ablakú bárka
volt; Ritschán felnyitá az ajtót s kezét nyujtá a bennülőnek.</p>
<p>Ocskay – Tiszáné nagyasszonyt látta leszállni a hintóból.</p>
<p>– Anyám! Kegyelmed itt? szólt elbámulva Ocskay. <span class=
"pagenum"><a name="Page_205" id="Page_205">-205-</a></span></p>
<p>– Hát te azt nem tudtad? Hiszen magad irtad Léváról nekem, hogy
fogjam pártul elhagyott feleségedet. Azóta mindig vele vagyok.
Együtt fogtak el bennünket az ocskói kastélyban. Te ezt nem
tudtad?</p>
<p>Ocskay sietett kezet csókolni az anyósának. Hová tünt el a
sárgaszemü szörny egyszerre! Hisz vele volt az anya! És milyen
anya!</p>
<p>– De már a többieket magad vedd le a hintóból. Mondá
Ritschán.</p>
<p>– Többieket? Kiket?</p>
<p>Odarohant. Kettő volt egy helyett. Egy nő, meg egy kis fiu.</p>
<p>Egy kis piros pofás angyalka, göndör arany-hajjal, a kit az
anyja, szemérmesen diadalmas arczczal nyujt két kezével előre.</p>
<p>Lehet már másfél éves: tud beszélni is. «Be–be» azt teszi, hogy
«csunya». – «Cse–cse» azt teszi, hogy «szép».</p>
<p>Két idegen úr áll előtte.</p>
<p>– Nos? Hát melyik az apa? Szólt a gyermekhez Ritschán.</p>
<p>Igy csak becsületes ember tréfálhat.</p>
<p>S elébb ő nyul a gyermek felé.</p>
<p>A kis angyalka haragos képet csinál; két kezével lefelé csapkod.
«Be! Be!»</p>
<p>Aztán Ocskay nyujtja felé a kezét. Akkor az angyalka nevetni
kezd, s repesve borul a nyakába s azt mondja: «Ba, Ba!» Ez pedig
nagy szó. Ez a superlativusa mindennek, ami kedves.</p>
<p>A másik pillanatban aztán már Ilonka is ott van az ölelő karok
között. Milyen baj, hogy egyszerre csak az egyiket lehet csókolni.
Végtől végig elhalmozni csókokkal, megöntözni könyekkel. Azokat a
kis kezeket egészen a szájába venni, s dicsekedő nevetéssel
biztatni, mikor a bajuszát tépik!</p>
<p>Látja ezt Ozmonda? Segit-e az rajta, ha hátat fordít e
<span class="pagenum"><a name="Page_206" id=
"Page_206">-206-</a></span> jelenetnek? nem hallja azért a csókok
csattanását s azt az artikulálatlan kitörését az örömnek, mikor két
egymástól eltépett, összetartozó lélek ismét egybetalálkozik?</p>
<p>Ott állt Csajághy is, s még az ő vasarczát is megaranyozta
valami belső melegség erre a látványra. Mikor nehány perczre
szünetet tartottak, azt mondá Ocskaynak:</p>
<p>– Látod, hogy van eset, a mikor Istennek érzi az ember magát?
Lehet a nőt is boldogítani, meg a hazáért is küzdeni egyszerre.</p>
<p>– Ugy hiszem, belenyugodhatnak kegyelmetek a cserébe, mondá
Ritschán. Mi hármat adunk vissza egy helyett.</p>
<p>Hát az az egy? Néz felé valaki? Vesznek még tudomást róla, hogy
van a világon? Azt sem mondják neki: Isten hozzád! ugy hagyják
ott.</p>
<p>Ocskay László siet a maga hintajába emelni hölgyeit. A fiut? Óh,
azt nem adja oda. Az lovas-katona lesz; neki már ott a helye.
Beburkolja őtt a kaczagányába, ugy lovagol vele ki a harczosai
közé, akik százszoros viváttal fogadják a kis ezredesüket. Ocskay
oda ülteti őt maga elé a nyeregbe. Másfél éves a kis kurucz, hogy
ne tudna már lovagolni. Még ő mondja: «hott, hott!»</p>
<p>A két hintó a kicserélt hölgyekkel indúl visszafelé keletnek,
nyugatnak.</p>
<h2>AZ ISTEN BÉKÉJE.</h2>
<p>Ocskay ezuttal a zay-ugróczi kastélyba vitte kedveseit, a
hűséges Zay grófok vendégszerető házához.</p>
<p>Mennyi elmondani valójuk lehetett egymásnak! A nőnek, az
anyának, a férjnek; de különösen annak a negyediknek, a ki most
tanul beszélni.</p>
<p>Ocskay csakugyan majd odaégette a feleségét akkor annál az első
berohanásnál (csupa hitvesi szeretetből) az ostromolt kolostorba.
Annak a rimánkodó kezei nyultak <span class="pagenum"><a name=
"Page_207" id="Page_207">-207-</a></span> ki feléje az
ablakrácsokon. – Milyen nagyon nevetni való volt ez mostan!</p>
<p>Onnan azután Ilonkát, hogy a gyermeke megszületett, más fogságba
vitték; Tiszáné nagyasszony azt is híven megosztá vele, még a
bőjtös eledelt is megette. – Milyen nagyon nevetni való volt
ez!</p>
<p>És most már ismét egymáséi lehetnek! Soha többet el nem válnak.
«Nem is volna, hova hagyjalak el? mondá Ocskay; kastélyom szét van
rombolva, földeim vetetlenek: vándorolnod kell velem
faluról-falura, s ott aludnod a sátorban, mint a czigánynak.»</p>
<p>– Mint a Czinka Pannának! mondá Ilona.</p>
<p>– Hát már ezt is tudod rólam? kérdé Ocskay csodálkozva.</p>
<p>– Mindent! Szólt Ilona neheztelést mimelve.</p>
<p>– Féltékeny vagy érte?</p>
<p>– Hát hogy ne?</p>
<p>– De hát kitől tudtad ezt meg?</p>
<p>Ilona nem tudta tovább vinni a szerepét; nevetésre gömbölyült az
arcza.</p>
<p>– Bohó te! Hiszen magad küldted oda hozzám izenettel Czinka
Pannát.</p>
<p>Ezen aztán nevettek mind a hárman. – Nem is hárman, de négyen: –
sőt az ötödik is. A vas ember is ott állt, mint csendes tanuja
örömeiknek, gyönyörüségeiknek. Ocskay még az úton elmondta
Ilonkának, mennyit köszönhetnek ők Csajághynak? Ez a példányképe a
jó barátoknak.</p>
<p>Rá is elragadt a nevetés.</p>
<p>Ocskay megszorítá a jó barát kezét.</p>
<p>– Mennyivel vagyok én te neked adósod?</p>
<p>– A többi semmiség volt; dörmögé Csajághy. Hanem ezt az utolsót
soha el nem felejtem. Ez keserves munka volt.</p>
<p>– Az asszonyőrzés?</p>
<p>– Igenis az. Inkább egy csörgőkigyót adtál volna ide
<span class="pagenum"><a name="Page_208" id=
"Page_208">-208-</a></span> őriznem, inkább egy pestis-lazarétumot
biztál volna rám, mint ezt a némbert.</p>
<p>– Vége van. Felejtsük el.</p>
<p>– Mindent elfelejtenék neki; de azt soha, hogy téged
féltékenynyé akart tenni a nőd ellen. A boszorkány!</p>
<p>Ilona komoly lett e szóra.</p>
<p>– Hiszen velem volt az anyám.</p>
<p>Tiszáné tréfára fogta a dolgot.</p>
<p>– Igaz biz az, fiam uram, hogy én mindig vele voltam, s
vigyáztam a kegyelmed feleségére, de nem ám azért, hogy el ne
csábítsák kegyelmedtől, hanem hogy pápistává ne tegyék.</p>
<p>Ismét nagy ok a nevetésre.</p>
<p>– Mert, héj, bizony azok az apáczák nagy mesterek abban!
folytatá Tiszáné. Kegyelmed már elvetette a drága virágmagot
Bellarminiussal, s az könnyen csirát hajt. Én csak jótállok a magam
leányáról, de hát kegyelmedről ki kezeskedik, hogy nem lett
pápistává?<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a></p>
<p>– No arról meg én felelek! mondá Csajághy, s nagyon komoly
arczot csinált hozzá. Még akkor is, mikor valamennyien mind
nevettek rajta.</p>
<p>Hiszen, aki a viszontlátás órájában féltékeny tud lenni, az
bolond!</p>
<p>Ezek pedig nagyon okosak voltak! Csókolódtak, úgy
haragudtak.</p>
<p>– Isten ne vegye tőlem bűnömül, mondta Ocskay, ha azt mondom,
hogy nem kivánom a mai napon cserébe az üdvösséget! Mert ennek a
boldogságnak lehetetlen, hogy fokozása legyen!</p>
<p>– Pedig hát látod, van fokozása; szólt Csajághy s <span class=
"pagenum"><a name="Page_209" id="Page_209">-209-</a></span>
odahajolva Ocskayhoz, valamit súgott a fülébe, a mire Ocskay nagy
szemeket meresztett, s bámulva mondá:</p>
<p>– Hát miért nem hivod őt ide?</p>
<p>Csajághy oly gyöngéd, fájdalmas szemrehányással tekinte e szónál
Ocskayra, a minőre ezt a kemény arczot alig hihette valaki
képesnek, s Ocskay elérté, a mi e tekintetben mondva volt:
«lehetnél-e hozzá olyan kegyetlen?»</p>
<p>Ocskay rögtön fölkelt a neje mellől, s a nyakába csimpajkozó
gyermeket visszatette az anyja ölébe: «mindjárt visszatérek!» mondá
és Csagjághyval együtt kiment a szobából.</p>
<p>A gyermek álmos volt, azt elvitte az öreganyja aludni. Ilonka
egyedül maradt ott.</p>
<p>Elkezdte a fejét törni ezen a talányon.</p>
<p>Mi lehet az, hogy valaki idejön, aki még fokozni képes az ő
boldogságukat, s a kinek mégis nem lehet idejönni, a férjnek kell
kimenni hozzá?</p>
<p>A kiváncsiság nagyon jogosult volt: s a talány nehéz.</p>
<p>Az idő pedig telt: a nagy remekművű álló órán már kétszer
huhukolt a bagoly, két óranegyed mult, az egész óra betelt, a két
érczember a kalapácscsal elverte az órát a harangon s a férj még
sem jött vissza.</p>
<p>Ilona odaállt az ablakba s kibámult az udvarra.</p>
<p>Ott a tornácz előtt állt egy csatlós két felnyergelt lóval, amik
közül az egyik, a nemes telivér paripa, nyugtalanul
kapálódzott.</p>
<p>Nem sokára jött egy másik csatlós s az is két paripát vezetett
kantárszáron.</p>
<p>Egyszer aztán megnyilt a tornáczajtó, s kilépett rajta Ocskay,
útnak öltözve. A nehéz, czombig érő saruk, a farkasbőr bunda a
vállán, a kulacs az oldalán, mind azt jelenték, hogy útra megy.</p>
<p>Utána jött Csajághy; de az már nem volt olyan nagyon
felbundázva, ő csak a párduczkaczagányt vetette a nyakába.
<span class="pagenum"><a name="Page_210" id=
"Page_210">-210-</a></span></p>
<p>De ami az úti-öltözetnél is jobban meglepte Ilonát, az a
sajátszerü búskomorság volt Ocskay arczán, a minek nem birta az
okát kitalálni. Soha sem látta őt még ilyennek. Mikor Csajághytól
elvált, valami szelid keserüség vonult át az arczán: mintha mosoly
akart volna lenni; de az ajkai nem nyiltak szóra.</p>
<p>Felveté magát a nyeregbe, s onnan szorított Csajághyval
kezet.</p>
<p>Ilona jól hallá az ablakból, mikor Csajághy azt mondá neki:</p>
<p>«Isten hozzád Ocskay!»</p>
<p>És Ocskay kirobogott a kapun, anélkül, hogy Ilonától búcsút vett
volna… Még csak fel sem tekintett az ablakba, ahol tudhatta, hogy
Ilona áll minden bizonynyal.</p>
<p>Hát ez a fokozása a boldogságnak: annak az üdvösséggel
határosnak?</p>
<p>Ilona várta, hogy majd feljön Csajághy s kulcsát adja ennek a
talánynak. Még inkább elbámult aztán, mikor azt látta, hogy ez is
lóra kap s a kapun kirobogva, Ocskayval ellenkező irányban
elvágtat, s csak a csatlósától kisérve.</p>
<p>Hát már mit jelent ez?</p>
<p>Ilonka csak ott állt és bámult ki az ablakon át a távolba,
összekulcsolt kezekkel. Bámult a tovarobogó férj után; és várta,
hogy talán az egyszer mégis csak majd visszanéz, s úgy elszorult a
szive, mikor azt látta, hogy a távozó alakot mind jobban elfedi az
esti köd és még sem fordul egyszer is vissza. Óh, milyen nagy
lélekfájás azt igy elnézni!</p>
<p>Ekkor egyszerre átkarolja a vállait valaki, egy nesztelenül háta
mögé lopódzott alak, s megcsókolja az arczát.</p>
<p>Ilona nagyot sikoltva fordul vissza, s ott találja magát a férje
karjai között.</p>
<p>Ocskay László úgy olvas ez arczban, mint a nyított könyvben.</p>
<p>– Te most azt hitted, ugy-e, hogy «én» vagyok az, aki ott
tovavágtat? <span class="pagenum"><a name="Page_211" id=
"Page_211">-211-</a></span></p>
<p>– Hát ki az ott?</p>
<p>– Az öcsém, Sándor.</p>
<p>– Hát mért nem jött fel hozzánk?</p>
<p>– S te azt nem tudnád?</p>
<p>– Mi őt nagyon szerettük, – kivált az anyám. Talán azért?</p>
<p>– Mert szerettük?</p>
<p>– Az anyád inkáb, mint te. De ő még jobban szeret mind a
hármunkat, mint mi őt együtt mind a hárman. Jer anyánkhoz, hadd
mondjam el egyszerre mindkettőtöknek, hogy mit hozott nekünk a mi
Sándorunk.</p>
<p>– Az még boldogabbá fog bennünket tenni? kérdé Ilonka.</p>
<p>– Egészen boldoggá.</p>
<p>Ilonka ismét megtalálta a kedvét, mint elzajlott zivatar után az
énekes madár: olyan nevetve tudta elmondani az anyjának, hogyan
elnézte ő a Sándort a Lászlónak s hogy duzzogott érte, hogy az még
csak fel sem néz hozzá egyszer is az ablakba; még csak vissza sem
fordul egy búcsútekintetre.</p>
<p>Nem is sejtette, hogy minő szomorú titka van ennek?</p>
<p>– No hát, mi jót hozott a Sándor nekünk? kérdé a
nagyasszony.</p>
<p>– Jobbnál jobbakat, szólt Ocskay László. A fejedelem ő felsége
küldte őt hozzám kegyelmes iratokkal. Az egyik levélben ő felsége
kinevez engem brigadérosának; egy ranggal a mostaninál feljebb.
Innen egy lépés már a generális.</p>
<p>Ilonka úgy örült annak, hogy már most hát brigadérosné lesz,
mintha neki volna abból legtöbb dicsősége.</p>
<p>– A második irata a fejedelemnek egy donationalis levél, melyben
nekem adományozza a sztropkói uradalmat ősi kastélyával együtt. Nem
vagyok hát többé hajléktalan földönfutó, van a hová vigyem a
feleségemet, fiacskámat: szebb is, jobb is az eddigi birtokomnál;
dicsőségesen szerezve. <span class="pagenum"><a name="Page_212" id=
"Page_212">-212-</a></span></p>
<p>Ilonka csak a fejét ingatta s odatapadva férje keblére,
mondá:</p>
<p>– De én nekem ez nem nagyobb boldogság; mert én el nem maradok
tőled semmiféle fényes palotájáért a fejedelemnek többé; hanem ott
akarok lenni, ahol te vagy; ha gunyhóban, ha sátor alatt; sehol
engem el nem hagysz magadtól!</p>
<p>– Nem is hagylak el, édes mennyországom! rebegé Ocskay,
erőteljes két karral oda szorítva magához visszavívott kincsét.
Dehogy hagylak még el valaha magamtól. Halld meg, hogyan lesz
tökéletessé a boldogságunk? A harmadik levélben arról tudósít a
fejedelem, hogy alá lett irva a fegyverszünet hat hónapra a
császárral, külső hatalmasságok, Anglia és Holland, közbevetik
magukat, biráskodni fognak Magyarország és Ausztria között s ha
lehet, megszerzik a békét. Erre az időre hazaoszolhat a
felkelősereg, kiki a maga családi tüzhelyéhez; a vezérek is a maguk
váraikba: csak az őrségek maradnak a zászlók mellett. Hat hónapig
Isten békéje van az egész országban, s talán végkép meg is marad.
Most már nincsen egyébb hivatalom, mint – a bölcsőt ringatni.
Áldassék az Isten!</p>
<p>E szóknál Ocskay László térdre bocsátkozék, s a két nő is oda
térdelt mellé (pedig pápisták sem voltak) s egymást átölelve,
áldoztak – az egyetlen drágasággal, amit Isten az oltárról felvesz
magához – az érzés könyeivel.</p>
<p>Óh te Isten szent békéje, de nagy kincs vagy te a földön!</p>
<p>«Együtt leszünk hát, és együtt örülünk egymásnak! – Ott találunk
mindent, ami volt, elveszett, ujra megkerült. – Lármás gazdaság:
tehenkék szarv nélkül, bőtejelők; – a kalkuttai kakasok. – A mókus
a kaliczkában. – Dehogy az! A gyermek a bölcsőben; – nem, nem! a
kis paripa hátán. – Anyánk is velünk lesz! – S ez így fog tartani,
míg a világ világ lesz!»</p>
<p>Mindenkinek volt valami egy örökkévalóság számára <span class=
"pagenum"><a name="Page_213" id="Page_213">-213-</a></span>
készített terve; mert hiszen olyan nagy idő az a – hat hónap, a mig
tart a «Treuga Dei.»</p>
<p>Tehát ugy-e, hogy van fokozása még ennek a boldogságnak is?</p>
<p>És ezt a potentiára emelést a testvér hozta meg!</p>
<p>Az a Sándor, aki valaha olyan szivesen látott vendég volt a
Tisza-háznál. Aki mindig ott felejtett valamit, mikor eltávozott,
hogy visszatérhessen érte. S aki most, mikor mind a ketten embernyi
emberekké lettek, olyan nagyon hasonlít a bátyjához, hogy a
távolban még az ángya is elnézte az urának.</p>
<p>Erről azután eszébe jut Lászlónak az, mikor ő maga is bámulva
látta saját magát második alakban megjelenni, a midőn az egyik
alakját olyan keserves kelepczébe szorították bele a gonosz
labanczok.</p>
<p>A kandallótűz mellett ülve, elbeszéli ezt az esetet Ocskay az
egész házi nép előtt. Anyósa és felesége oly szívdobogva hallgatják
ezt a regét. Ilonka nagyokat borzad. Tiszáné nagyasszony a könyeit
törli.</p>
<p>Végig elbeszéli azt Ocskay László, hogyan szabadította meg őt
csúf halálveszélyből a testvére, Sándor? hogyan vitézkedett ott?
Hogy ismertek egymásra hosszú távollétük után?</p>
<p>Hanem egyet még sem mondott el Ocskay László a feleségének. Azt
a rövidke szóváltást, ami a hőstett után közte és Csajághy között
megtörtént. Azt a végszót: «ha még egy perczig késtetek volna,
milyen jól jártunk volna mind a hárman!» – Most már azt tartotta,
hogy «mégis csak jobban jártunk mi ketten!»</p>
<hr class="tb" />
<p>Másnap utaztak a sztropkói új uradalmukba – statutiora. Az pedig
akkori időkben tiznapi járó föld volt attól a csatatértől, a melyen
Ocskay László a babérait tépte. Tehát nagyon jó pihenő
lehetett.</p>
<p>Tréfált is e felett Bercsényi eleget; azt mondta, hogy «no, ha
Ocskay László Rákóczy villáma volt, akkor a fejedelem <span class=
"pagenum"><a name="Page_214" id="Page_214">-214-</a></span> ugyan
hüvelybe dugta a villámát!» – Nevetett azon Ocskay, mikor a fülébe
ment. – Csak soha ennél gonoszabbul ne bántsák!</p>
<h2>A REPÜLJ FECSKÉM.</h2>
<p>Ocskay László most már átengedte Czinka Pannát a fejedelemnek.
Annak van szüksége búfelejtetőre, nem neki. Elég muzsika már ő
neki, mikor a Gábor gyerek elkezd sivalkodni. (Gábornak
kereszteltette az elsőszülöttét Ilonka, a megholt bátyja
nevére.)</p>
<p>Egy zivataros májusi délután, mikor minden tavaszi mezei
munkának szünetelni kellett, csak betoppan Czinka Panna a sztropkoi
várba. Épen együtt volt az egész család.</p>
<p>Gyalog jött a czigány leány s odakinn havas fergeteg volt a
hegyek között, hanem azért ő mégsem volt átázva. A czigány leány,
mikor utóléri a zivatar, felkapja a ruháit a fejére, a csizmáit
eldugja alájuk, csak az alsó gúnyája ázik, meg a bőre; mikor a
hajlékba jut, leereszti a viganóját, felhuzza a piros csizmáit, s
olyan, mintha skatulyából vették volna ki; leszámítva azt, hogy egy
kicsit rongyos; de hát annak úgy kell lenni.</p>
<p>Tiszáné nagyasszony ugyan ki nem állhatta az egész
Fáraó-ivadékot, s nem volt az inyére, hogy ezt a czigány leányt a
szobába beeresztik; de Ilonka jól ismerte már, mint férje
izenethozóját, s Ocskay meg épen nagyra volt vele.</p>
<p>– Hát te Czinka Panna már megszöktél a fejedelemtől? kérdezé
Ocskay.</p>
<p>– Nagyon uras állapot az ott nekem. – Klázliból kell inni,
tollas ágyban hálni: nem állom én azt ki. Aztán rosszul élnek
ottan, még csak avas szalonnát se adnak az embernek, hétszámra.</p>
<p>– Hát most itt maradsz nálunk? <span class="pagenum"><a name=
"Page_215" id="Page_215">-215-</a></span></p>
<p>– Majd meglátom. Ha jó idő lesz, itt maradok; ha zegernye idő
lesz, tovább megyek. Akkor jó utazni a czigánynak.</p>
<p>– Csak vinnéd magaddal ezt a csúf időt! mondá neki Tiszáné
nagyasszony. Nem is hiszem, hogy nem te hoztad magaddal: ördögök
bordájában szövöttje!</p>
<p>– Hát persze én hoztam! Hiszen tudnivaló, hogy mikor én a
hegedűmet előveszem, megríkatom én még az egeket is.</p>
<p>– Kevély kutya! Még az egeket is! Tüzet a nyelvedre. Engem sem
ríkatsz meg. No vedd elő azt a hegedüt, hadd látom, micsoda nóta
ríkat meg engem! Feleselt Tiszáné nagyasszony.</p>
<p>– Hát bizony megteszi a «fecském» nóta, a kit a felséges
fejedelem szerzett a szegény fogoly feleségéhez; én meg csak a
nótát csináltam hozzá.</p>
<p>– Mekkorákat hazudik a czigány!</p>
<p>A czigányleány nem bizonyozott az állítása mellett, hanem a
hegedűjét kereste elő a háti batyujából s aztán elkezdte azt a
nótát húzni: a versét meg énekelte hozzá.</p>
<p>Ez az a nóta, a min egykor (de még most is) annyit keseregtek
idebenn a hazában, a mit Reményi Ede nyirettyüje a félvilágon körül
hordott; százezer ember közül egy tudja talán csak, hogy ez Rákóczy
Ferencz dala volt az elfogott feleségéhez: nem is gondolhatott ki
ilyen szépeket más, csak egy fejedelem.</p>
<div class="poem">
<div class="stanza"><span class="i0">«Repülj fecském
ablakára!<br /></span> <span class="i0">Kérjed nyissa meg
szavadra.<br /></span> <span class="i0">Mondd: ezüstös lapot
vevék,<br /></span> <span class="i0">Rá aranynyal irtam
nevét.<br /></span></div>
<div class="stanza"><span class="i0">– Képét gyémánt lapra
festem,<br /></span> <span class="i0">Rubinkő-ládába
rejtem,<br /></span> <span class="i0">S azon volnék, hogy
nevének<br /></span> <span class="i0">Nagy ünnepet
szentelnének.»<br /></span></div>
</div>
<p>A szövege fejedelmi szívből, a dallama tündérvilágból jött, s
magyarul szól mind a kettő. <span class="pagenum"><a name=
"Page_216" id="Page_216">-216-</a></span></p>
<p>Czinka Panna énekelt is, muzsikált is. Mikor énekelt, (szép
hullámcsengésű mély hangja volt), elfelejtette az ember az
arczának, hogy olyan rút: kordován barna pofája tündöklött az
érzéstől, elefántcsontfehér fogsorai ragyogtak az ének közben, s
kancsal szeme úgy mondta együtt a szájával a nótát; a hegedű hangja
meg keresztül-kasul járt az ember szivén.</p>
<p>Bizony úgy sirt ezen a nótán Tiszáné nagyasszony, mint a
záporeső.</p>
<p>– Hagyd el már, boszorkány, hagyd el; hisz az ember egészen
bolonddá lesz tőle.</p>
<p>A Czinka Pannának pedig nagyon sokszor el kellett húzni azt a
nótát, hogy Ocskay és Ilonka is megtanulhassák. Tiszáné nagyasszony
azon vette észre magát, hogy maga is együtt dudolja a vége felé a
«repülj fecskémet!»</p>
<p>Szegény fejedelem!</p>
<p>A nagyasszony utoljára annyira ment, hogy tányért, kést, villát
rakott az asztalra a Czinka Panna számára, úgy akarta
megtraktálni.</p>
<p>A czigány leány nagyot nevetett azon.</p>
<p>– Soha se ettem én még asztalról, villával. A kanál meg egyébre
se való, csak ellopni való.</p>
<p>Szalmát kért alomnak és érett túrót fehér czipóval; hadd lakjék
jól egyszer kedvére, s hadd aludjék egész kényelemmel.</p>
<p>A háznál minden ember ezzel a nótával aludt el, még a dajka is
azzal altatta el a kis Gáborkát.</p>
<p>Reggelre szépen kitisztult az idő; gyönyörüen kisütött a nap.
Czinka Panna még ki sem rázta a szalmát a hajából, már elkezdte a
batyuját összekötözni.</p>
<p>A béresek, a jobbágyok gyülekeztek az udvaron, villákkal,
gereblyékkel: ugyan sürgős munka volt, a széna ott ázott a rendén,
azt meg kell forgatni nagy sietve, míg kedvez az idő, hogy
megszárodjon.</p>
<p>Czinka Panna bement az urasághoz búcsút venni: hátán volt már a
batyu. <span class="pagenum"><a name="Page_217" id=
"Page_217">-217-</a></span></p>
<p>– No hát, Czinka Panna, mi a tatár? szólt neki Tiszáné
nagyasszony. Hát már itthagysz bennünket? Nálunk csak nem megy
nagyon urasan az állapot?</p>
<p>– Nem ám, hanem nagyon parasztosan. Minden ember dologhoz készül
itt. Még majd az én markomba is nyomnak egy gereblyenyelet, attól
pedig az én tenyerem feltörik. Nem való nekem az ilyen hely.</p>
<p>Hiába marasztották, nem maradt. Még csak látni sem jó azt,
hogyan dolgozik más! az ember megtalálná kivánni s az baj lenne.
Nem kért ő egyebet, csak egy kis avas szalonnát, meg valami viselt
köntöst.</p>
<p>– No de addig csak még sem megyek el, a míg egy kis szerencsét
nem mondok az én drágalátos aranyos fővezér uramnak.</p>
<p>A czigány tudománynak ez a kiegészítő része.</p>
<p>– No én nekem nem kell semmi hazudozás! zsémbelt rá Tiszáné
nagyasszony. Bolond hisz a babonában. Ha szerencsét tudnál mondani,
mondanál bizony magadnak.</p>
<p>– Hát hiszen nem is kegyelmednek mondom én a szerencsét, hanem
ennek a pápistának itt ni: erre ráfér, szólt Czinka Panna, s
kikeresve a szoknyája öblös zsebéből a megviselt kártyákat, leült a
gyékény-szőnyegre Ocskay és Ilonka elé, törökösen, s elkezdte a
kártyákat kirakni.</p>
<p>– No, ihol van, látod. Neked «áll» ez a nagy város, abban van
egy fölséges szép asszony. Te abba a városba bemégy nagy diadallal.
Ez a zöldfa itt, a diadal. Ki is jösz: nem bánt az ellenség. Hol
van messze a farkas? ez az ellenség. Ez a gyászos asszony a
fejedelemasszony. Ez a hintó azt mondja, hogy elhozod onnan. Hanem
ettől a macskától itten, a ki melletted áll, őrizkedjél, mert az
csalfaságot jelent. Ez a zöldhetes meg ez a «nap» azt jelenti hogy
hét nap alatt beteljesedik, a mit mondtam.</p>
<p>Jót nevettek rajta.</p>
<p>Felvilágosodott embereknek tartották magukat, a kiknek szégyen
babonákban hinni. <span class="pagenum"><a name="Page_218" id=
"Page_218">-218-</a></span></p>
<p>Czinka Panna összepakolta a kártyáit a földről, s aztán
térdeltében megcsókolgatta a Gáborka lábacskáit, a ki szörnyen bújt
előle féltében az anyja ölébe s nem engedte a kezeit
megcsókolni.</p>
<p>– No hát Czinka Panna, szólt Ocskay László, mikor látogatsz meg
ismét, úgy hogy meg is maradj?</p>
<p>– Majd ha egyszer megint zavaros lesz az idő, ottkinn a
sátorban! s aztán nem lesz más, a ki a füledbe muzsikáljon.</p>
<p>Czinka Panna ment a maga utjára.</p>
<p>A jövendőmondásával senki sem törődött, hisz azt könnyű volt
kitalálni, hogy Ocskaynak bizony jár a fejében olyasmi, hogy miután
a saját feleségét kivívta a fogságból, a fejedelem foglyul tartott
nejét is elhozza Bécsből. Sokszor volt az már tervezve, s egy
párszor közel állt hozzá, hogy sikerüljön. Ezt tehát Czinka Panna
is tudhatta.</p>
<p>Csak az volt a bolondság a jóslatában, hogy a hét nap alatti
sikerülést hozzá tette, mert hiszen a fegyverszünet még két hónapig
fog tartani, s az alatt senkinek semmiféle betörést Bécs városába
tervezni nem szabad. És így bizonyára hiába jött össze úgy az a
kártya, nem lehet abból semmi.</p>
<p>Ezután igen derült meleg napok következtek, igazi jó szénagyűjtö
idő. Fel is használta az egész háznép a jó időjárást, s reggeltől
estig kinn volt apraja-nagyja a mezőn, boglyákat rakatni,
szekereket megterhelni, rendet felgyüjteni. Ocskay maga is
nekivetkőzve dolgozott s sietteté a jobbágyságot. A nagyasszony
pedig Ilonkával együtt a pagony árnyékában rögtönözött tüzhelyen
főzte saját maga az ebédet, a rotyogó bográcsban, a mi alatt a kis
Gáborka a paraszt gyerekekkel vigan hentergőzött az illatos
szénában, s tanulta tőlük a gyereknótát, a mivel a csigát elő
éneklik a házából: «csigabiga gyűjj ki! Szántsunk, vessünk, neked
is arassunk!»</p>
<p>Egyszer csak egy váratlan vendég lepi meg őket a nagy
<span class="pagenum"><a name="Page_219" id=
"Page_219">-219-</a></span> munka közben, a ki gyalog jött ide a
kastélytól, a hol a lovát hátrahagyta.</p>
<p>Úgy érkezett meg, hogy csak akkor vették észre, mikor azt
kérdezte az asszonyoktól, hogy «mi lesz ma ebédre? van-e szükség
vendégre?»</p>
<p>Csajághy Márton volt a vendég.</p>
<p>Ilonka örömteljes felsikoltásában volt valami kis ijedtség is s
azt Csajághy észrevette.</p>
<p>– De megijedt tőlem, kedves komámasszony!</p>
<p>(Ilonka Csajághyt iratta be a fia keresztapjául.)</p>
<p>– Hogyne, édes komámuram; mikor mindig azt gondolom, mikor
kegyelmed hozzánk jön, hogy már viszi az uramat a háboruba.</p>
<p>– No ezuttal nem viszem háboruba a kedvesét, komámasszony, csak
azt jöttem megnézni, hogy mit csinál a kis keresztfiam?</p>
<p>– Hamis kegyelmednek a zuzája! Csak nem akar megkeseríteni:
elhallgatja előlem.</p>
<p>– Igazán mondom, nem viszem semmi háboruba az urát.</p>
<p>– Ki meri mondani az Isten nevét?</p>
<p>– Bizony Isten, nem.</p>
<p>Ez akkoriban nagy szó volt.</p>
<p>– No hát akkor szivesen látjuk kegyelmedet. Lesz jó pörkölt
tokány csipedettel, meg érmelléki bakator hozzá.</p>
<p>– Az az én kedves eledelem. Hát a kis aranyos poronty hol
van?</p>
<p>Ott csintalankodik a paraszt gyerekekkel a szénában; válogassa
ki kegyelmed.</p>
<p>Csajághy odament a gyermeksokaság közé; biz a Gáborkát nehéz
volt kikeresni a többiek közül, mert az is egy ingre volt vetkőzve,
s olyan maszatos a képe a most szedett szamóczától, mint a többié.
Hanem aztán arra a szóra, hogy: «kinek kell ez a szép tilinkó?»
csak előugrott, hogy az az övé.</p>
<p>Akkor aztán a keresztapjának csak le kellett mellé <span class=
"pagenum"><a name="Page_220" id="Page_220">-220-</a></span>
heveredni a szénába és megmutatni neki, hogy hogyan kell azt a
tilinkót billegetni; azt pedig ő maga sem tudta. A kis fiu egy
cseppet sem félt a marczona hadfi hegyesre kifent bajuszától; még
meg is tépászta, ha nem jól fútta a tilinkót. Csajághynak egész
mulatsága volt vele. Utoljára neki is énekelni kellett a
csigabigájához vele, azt a csalogató nótát. Azt is szivesen
megtette.</p>
<p>Ocskay felől még nem is kérdezősködött.</p>
<p>Gazduram bizony csak akkor került elő a szénagyüjtők közül, a
mikor délre harangoztak, akkorra őt is meghozta a drága jó
pörkölthús illata az erdei konyhába.</p>
<p>Milyen nagy volt az öröme, mikor Csajághyt megpillantá, a ki a
kis fiut hozta, nyakába ültetve, eléje. Összecsókolóztak.</p>
<p>Az asszonyok azután elébb a cselédek számára adták ki az ebédet,
csak akkor következett a méltóságos uraságra.</p>
<p>Brigadéros uram megfogá a bográcsot s leemelte a katlanról a
földre. Azt azután körülülték, csak amugy a gyepre letelepedve.</p>
<p>Vendég uram magával hordta a csizmaszára mellé dugva ezüst
tokban kését, villáját, kanalát: nem kellett nagy kinálkozás, hozzá
láttak az egyféléhez; s azt mondták, mikor megtörülték a szájukat a
lakomától, hogy «a császár sem eszik ilyen jót Bécsben!» (Ami igaz
is.)</p>
<p>Azután nagyot ittak; az asszonyok aranypohárkából: ott
csergedezett a patak a közelben, a férfiak pedig a csobolyóból.</p>
<p>Nem is beszéltek addig másról, csak tréfás adomákról.</p>
<p>Az ember föl sem tenné a vas emberről, hogy még tréfálni is tud.
S olyan jó illik neki, épen azért, mert szokatlan. Közbe-közbe
Ocskay a gazdaságáról beszélt: eldicsekedett a teheneivel,
göbölyeivel, hány mázsa gyapjut nyiretett az idén, milyen sajtot
készíttet a bálissával? hogy telelt ki a rozs? milyen jól kelt az
árpa? a gyümölcsfák is jól kötöttek; a méhek meg most rajznak. –
Szó <span class="pagenum"><a name="Page_221" id=
"Page_221">-221-</a></span> se volt magas politikáról. (Veszett
volna a Vörös-tengerbe Faraóval együtt!)</p>
<p>Mikor aztán vége volt a lakomának, a Gáborka is elaludt az anyja
ölében, akkor Csajághy egyszerre elkomorította az arczát s
szigorura fogva a hangja tenorát, ezt mondá:</p>
<p>– No már most, édes hiveim, jól ebédeltünk. «A ki enni-inni
adott, annak neve legyen áldott! Ámen.» Nem akartam elrontani az
ebédeteket, de már most csak elmondom, hogy miért vagyok ide
küldve.</p>
<p>– Tudtam én azt, sóhajtá Ilonka, szemrehányó tekintettel. Nem
jön kegyelmed ide csak a keresztfiát lovagoltatni.</p>
<p>– Hát bizony mi tűrés-tagadás, egyéb is hozott ide. Ocskay
Lászlónak be kell törni Pozsonyba, ez a parancsolat.</p>
<p>Ocskaynak egyszerre kevélyen emelkedett égfelé az arcza.
Pozsonyba betörni, az még szebb a szénakaszálásnál is: Pozsony az
ország fővárosa; a császári hadvezérek főhadihelye; hatalmas
erősség, megerősített vár. Ide betörni még nem adatott alkalom se
Károlyinak, se Vak Bottyánnak, se Bercsényinek.</p>
<p>– A fejedelem egyenesen Ocskay László uramat akarja megbizni
ezzel a feladattal.</p>
<p>– Elfogadom! Elfogadom…</p>
<p>– És pedig aztán a fejedelemasszonyt kell elhoznod magaddal a
császáriaktól a fejedelemhez.</p>
<p>Erre a szóra mind a hárman egyszerre ezt a nevet ejték ki:</p>
<p>– Czinka Panna!</p>
<p>– No mi baj a Czinka Pannával?</p>
<p>Megjövendölte ezt, ezelőtt három nappal, mondá Ocskay.</p>
<p>Csajághynak a jobbik bajusza olyanforma rándulást tett, mint
mikor valaki visszatartóztatja a nevetést, a mi csiklandja belül.
Folytatta nagy komolysággal: <span class="pagenum"><a name=
"Page_222" id="Page_222">-222-</a></span></p>
<p>– És pedig ennek a végrehajtására azonnal és rögtön utra kell
indulnod.</p>
<p>Most már Ilonkából kitört az indulat.</p>
<p>– Én nem bánom! De ha az uram elmegy, én is vele megyek. Nem
bánom, már megmondtam, hogy el nem maradok tőle, megyek vele minden
háboruba, de én el nem hagyom többet.</p>
<p>– Igenis, folytatá Csajághy mogorván. Kegyelmed is vele fog
menni brigadérosné asszonyom, és kegyelmed fog legelől berontani
Pozsony városa kapuján.</p>
<p>– Azt is megteszem! szólt a nő durczásan. Nekimegyek az
ágyutüznek, ha az én uram utánam következik. De elég nem szép volt
kegyelmedtől, hogy kimondta az Isten nevét, mikor én azt kérdeztem,
hogy nem akarja-e az én uramat háboruba vinni?</p>
<p>– No hát mondtam én, hogy háboruba viszem?</p>
<p>– Hát ugyan hová?</p>
<p>De már tovább nem birta Csajághy a komédiajátszást; elkezdett
kaczagni s kaczaj közt mondá el:</p>
<p>– Hát értsük meg a dolgot, komámasszony. Ugy van az, hogy a
császáriak kiadják a fejedelemasszonyt egy találkozásra a
fegyverszünet alatt, azért küldi a fejedelem Ocskayt eléje
Pozsonyba. Kegyelmed is vele megy Ocskayval, komámasszony, a
fejedelemnőt fogadni. Lesz ágyuzás, de csak puskaporral.
Hahahaha!</p>
<p>Ilonka sírva fakadt a nagy visszatért örömtől, a nagyasszony
pedig hátbaütögeté Csajághyt, a miért így megijesztgette az egész
familiát. Ki tenné fel róla! Ilyen komoly seriozus ember, s még
micsoda tréfát fundál ki magában?</p>
<p>Csak Ocskay komolyodott el egyszerre. Valami villámlott át a
lelkén. Egy jóslat. – Nem Czinka Pannáé, az szemfényvesztés.
Hallhatta a czigány leány a fejedelem udvaránál, hogy erről
beszéltek, megelőzte a hivatalos küldöttet idejöttével. – Ocskaynak
Ozmonda fatális jóslata jutott az eszébe. – Azok között, a kik a
vörös zászlót <span class="pagenum"><a name="Page_223" id=
"Page_223">-223-</a></span> le fogják tenni, legutól említé e nő
magát a fejedelmet. – Már hozzá kezdtek a kisérlethez. – Odaküldik
a feleségét hozzá…</p>
<p>Senki sem vette észre az arczán e rövid borulatot. Egy pillanat
mulva már ő is örült az örvendezőkkel.</p>
<h2>CSUPA FÉNY.</h2>
<p>Ocskay álmai megvalósulását látta maga előtt.</p>
<p>Soha jobban ki nem választhatta volna a fejedelem azt az embert,
a kire ezt a feladatot ruházza, hogy képviselje Erdély fejedelmét,
és a magyarországi szövetséges rendek fővezérét azon a helyen, a
hol a császári udvar küdöttei és a nagyhatalmak kitünőségei lesznek
jelen; a hol az eddigi ellenségnek szándéka kitüntetni
nagyrabecsülését; neki pedig azt kell tudni fentartani. És mindezt
egy szerelmes idyll színjátéka alatt.</p>
<p>II. Rákóczy Ferencznek a feladata volt a pozsonyi
asszonyfogadásnál kimutatni, hogy ő «fejedelem» és hogy az is akar
maradni; a császári párté pedig az volt: éreztetni vele, hogy ő
«férj» és lehet, ha akar, boldog ember.</p>
<p>Mind a két félnek meg kellett mutatni, hogy mit tud? Arravaló a
külső pompa.</p>
<p>Ocskay hiusága meg volt dicsőülve!</p>
<p>A nagy férfiaknak nagy hiuságai vannak.</p>
<p>Szegény nőknek mennyiszer a szemükre lobbantják a hiuságukat;
pedig a nő-hiuság csak a nősténye a pávának, a férfi-hiuság az
igazi hímpáva.</p>
<p>Végre-valahára egy igazi diadalmenet várt reá; nem olyan, mint
az eddigi bevonulások voltak, tört falak résein át, füstölgő
házromok üszkein keresztül, vérrel festett utczákon végig; hanem
magába az ország fővárosába, mely tárt kaput nyit fényes kisérete
és hintósora elé: a várkapuk fellobogózva, az utczák zöld galyakkal
kirakva; ott látta maga előtt tisztelegni parádéra azokat a
katonákat, <span class="pagenum"><a name="Page_224" id=
"Page_224">-224-</a></span> a kikkel annyiszor találkozott a
harczmezőn, s meghajolni a zászlókat üdvözletére; hallotta a
harangok ünnepi concertjét, a miket eddig csak félreverni szoktak
az ő közeledtére; látta fellobogózva azt a hidat, a melyet
tüzhajókkal szokott szétrombolni, és hallotta annak a népnek az
üdvrivallását, mely eddig az ő rémnevével szokta elaltatni
nyugtalan porontyát a bölcsőben. Ni, hogy töri magát a sokaság,
mikor az Ocskay előtt lovagló herold iszákjába markolva szórja közé
a pénzt. Pedig a pénzre ez van írva: «pro libertate», s ez igazi
ezüsből van. A fejedelem képviselőjének pénzt kell szóratni, mikor
bevonul a városba. Az ablakokból virágot hintenek rá. A diadalkapu
előtt fehérbe öltözött szüzek fogadják, hosszú taláros papok és
nyestprémes városatyák: a vár ágyuitól alig lehet hallani, hogy mit
szónokolnak? Bizonyára azt, hogy ez a nap kitörölhetlen emlékű
marad Pozsony város krónikáiban.</p>
<p>Minden szem őt nézi: a «Rákóczy villámát», a ki most csak
ragyog, de nem üt; azok között sok szép szem is van. De Ocskay
senkinek a bámulatára nem tart olyan nagyot, mint a feleségeére.
Ilonka ott jön utána hatlovas hintóban. Ha eddig is bámulta a
férjét, minek fogja őt tartani most? ennyi fénytől
körülragyogva?</p>
<p>S ez még csak a külső pompa; de hát mikor a díszmenet megérkezik
a primási palotához, a hol a fejedelem küldöttségét az egybegyűlt
főrendek, zászlós urak, hadvezetők, külhatalmak követei fogadják!
Bármelyik kuruczvezér lett volna is itt most Ocskay helyében, azt
sem tudta volna, melyik lábával lépjen előre, merre nézzen, kire
hallgasson? az pedig, a mit neki kell mondani, bizony a torkába
rekedt volna; de Ocskaynak ez volt a régi álma. Csak forró
képzelete ábrándképét látta maga előtt, semmi mást. Itt volt az ősz
főpap, aki őt egykor, mint szerzetest, fölszentelte, s aztán mint
szökevényt excommunikálta, az ország primása Széchenyi; itt jött
eléje az ország nádora, Esterházy, a ki aláirta számüzetését, itt
fogadta őt Pálffy <span class="pagenum"><a name="Page_225" id=
"Page_225">-225-</a></span> János bán, azon ezrednek tulajdonosa,
melyben ő mint altiszt szolgált, mely szégyenletes bünhödésének
tanuja volt, melyet ő a rongyos gárdával a Tiszába öletett; és a
nevezetes nagy hadvezérek, a kikkel az országon keresztül-kasul
kergetőzött. Megannyi jó ismerős. Egy pillanatig sem jő zavarba,
mikor eléjük kell állnia. Tudja, hogy most ő a fejedelem személyét
képviseli. Minden nyelven tud beszélni, a melyen megszólítják, s
mindenki iránt tud udvarias lenni, a hogy fejedelmi személyesítőhöz
illik. A velejött társak méltán irigykedhetnek rá. Nyomába se
érnek.</p>
<p>Hát még midőn a fejedelemasszony megjelen az elfogadóteremben,
kisérve ragyogó hölgykoszorútól; a főurak, követek, tábornokok
nejei vannak körülötte; mind magyar díszruhában. Ez is az
udvariassághoz tartozik. Maga a fejedelemnő pompás himzésű fekete
öltönyt visel, mely arczát még halaványabbnak tünteti fel.</p>
<p>Ocskay odalép a fejedelmi nő elé s tiszteletteljesen meghajolva
előtte, felolvassa a fejedelem latin nyelven írt üdvözletét hozzá,
mire a fejedelemnő egy pergamentlapról szintén latinul felolvassa a
választ.</p>
<p>Ocskay megcsókolja az eléje nyujtott kezet, s átadja a
fejedelemnőnek a férje által küldött pompás briliántos gyűrűt; mit
az felhúz az ujjára, s a közben halkan mondja Ocskaynak:</p>
<p>– Mi nagyon sokat beszéltünk kegyelmedről!</p>
<p>Ocskay azt hitte ennél a szónál, hogy most az ő arcza világít
ebben a teremben.</p>
<p>Következett a kiséretül jött hölgyek bemutatása.</p>
<p>Sarolta megcsókolta Ilonka arczát s azt rebegé neki:</p>
<p>– Kegyelmed már boldog!</p>
<p>A mit Ilonka megértett s a férjének majdan el is mond.</p>
<p>Azzal, etiquette szerint, a már bemutatott hölgy a fejedelemnő
jobbjára lépett át s itt egyszerre szembetalálkozott egy olyan
arczczal, a melyet már egyszer látott <span class=
"pagenum"><a name="Page_226" id="Page_226">-226-</a></span>
életében. Lehetett az kedves, lehetett kedvetlen találkozás: jó
barátné, vagy ellenség. Ozmonda volt.</p>
<p>Első ízben csak egy perczig látták egymást; a motesiczi kastély
előtt, mikor kicserélték őket egymásért. A női szemeknek elég egy
ilyen látás, hogy emlékükben maradjon a látott arcz örökre.</p>
<p>Ocskay is csak akkor vette észre Ozmondát: eddig nem látott mást
senkit, csak a fejedelemnőt.</p>
<p>Ellenség ez, vagy barátné?</p>
<p>Ozmonda döntötte el a kérdést.</p>
<p>– Ah, hiszen mi cseregyermekek vagyunk! suttogá Ilonkának s
megcsókolta az arczát.</p>
<p>Meglehet, hogy valami felhő ment a nap elé, de Ocskay azt hitte,
hogy az ő arczának az elborulása okozta ezt a sötétséget. Inkább
egy férfi csókolta volna meg előtte Ilonkát, mint ez az
asszony.</p>
<p>Annyira fel volt háborodva, hogy majd elmulasztá a kiséret többi
tagjait bemutatni, egynek épen el is felejtette a nevét; úgy, hogy
Ozmonda segíté ki a zavarból; odasúgta félig halkan: «Blaskovics!»
a min azután egy pár könnyüvérű fiatal úr el is nevette magát.</p>
<p>A bemutatást nagy díszlakoma követte; a melyről csak annyit
tartunk érdemesnek följegyezni, hogy a császár egészségére Ocskay
László ürített poharat, míg a fejededelemre a primás mondott
áldomást. (Még akkor sem a «Gotterhalte», sem a «Rákóczy-induló»
nem volt: különben azokat harsogtatták volna a felköszöntések
után.)</p>
<p>Estére pedig fényes tánczvigalom volt rendezve a
Pálffy-palotában, melyre minden notabilitás híva volt.</p>
<p>Ide már a hölgyek nem díszmagyar öltönyökben jöttek, hanem a
legujabb versaillesi divat szerint öltözve. Ilonkának is fel
kellett ölteni az e napra készült baleinet, a bouffantokkal, a
halcsontos vállfüzővel, a minél nagyon neheztelte, hogy olyan
nagyon ki kell neki vágva lenni. A haját is be kellett
pudereztetni, de az arczát nem engedte kifesteni, elég ha a szépítő
moucheokat felrakták <span class="pagenum"><a name="Page_227" id=
"Page_227">-227-</a></span> rá: még csak szemöldököt sem engedett
nagyobbat csinálni, mint a milyen már van.</p>
<p>Szegényke, bizony nagyon gyámoltalanúl viselte magát, mikor az
életében első bal-pareén megjelent, egy olyan öltözetben, a minőhöz
soha sem volt szokva. Azt hitte, hogy az a legyező arra való, hogy
azzal az ember folyvást a keblét takarja.</p>
<p>Rájött nagyhamar, hogy mire jó másoknak az az arczfesték? Hisz
az egy jóltevő álarcz, a mi eltakar. Nem lehet észrevenni, mikor
fülig pirul a nő. Az ő gyönge harmatbőrén pedig mindjárt
meglátszik, ha valami zavarba hozza.</p>
<p>Pedig minden megszólítás előidézi ezt. Először nem érti
tökéletesen azt a franczia nyelvet, a min itt társalognak. Más az,
a mit a franczia könyvből olvas és más a mit beszél. Azt írja
«eaux» s azt mondja «ó»; aztán meg «aout» s az is «ó», ki találja
ki, melyik volt?</p>
<p>De még rosszabb, ha megérti, a mit hozzábeszélnek; mert az csak
hizelkedés; szépeket mondanak a szemébe, s ilyent még ő soha sem
hallott. A férje soha sem mondta neki azt, hogy ő szép, más meg
hogy merne ilyent mondani?</p>
<p>Aztán Ocskay nincs mellette, hogy a karjába kapaszkodhatnék.
Ellenben sajgó szívvel kell tapasztalnia, hogy férje idegen
hölgyeknek udvarol. Ezt ő nem tarja jó szokásnak.</p>
<p>A gyönge teremtés úgy keres valami nálánál erősebbet. Nagyhamar
rátalál, ez is őt keresi; a bájos Ozmonda, ki a fejedelemnőhöz
vezeti Ilonkát. Ilonkán rózsaszín öltöny van, a fejedelemnőn sárga,
Ozmonda öltönye egy virágos mező.</p>
<p>A franczia követ, marquis des Estampes, ezt a bókot hozza
áldozatul a három egymás mellett álló hölgynek:</p>
<p>– Cette fois Paris serait bien embarassé. (Páris ezúttal nagy
zavarban volna, hogy kinek adja az aranyalmát.)</p>
<p>Ozmonda kész volt a visszafeleléssel. <span class=
"pagenum"><a name="Page_228" id="Page_228">-228-</a></span></p>
<p>– Eh bien. Il embrasserait tous les trois. (Hát megölelné mind a
hármat.)</p>
<p>A calembourg tetszést aratott, csak Ilonka szemei nyiltak
bámulatra; hát szabad ilyeneket mondani itten?</p>
<p>– Et garderait la pomme (s megtartaná az almát); szólt a
marquis.</p>
<p>– Merci pour la pomme. Nous courons pour une couronne.
(Köszönjük az almát, mi egy koronáért pályázunk.)</p>
<p>– Ce cours serait court. (Rövid futás lesz.)</p>
<p>– Ce cours finira à la cour. (Ez a pálya az udvarnál fog
végződni.)</p>
<p>Ozmonda csak úgy röpítette egymás után a szójátékok rakétáit,
Ilonka nagy bámulatára. Neki ehhez semmi tehetsége nem volt. Pedig
ez nagyobb virtus, mint jó gazdasszonynak lenni.</p>
<p>Most egy nehézkes főúr szorított magának helyet, a francziát
félretolva, a fejedelemnő körül. Az is elmondta, hogy milyen jól
néz ki ma a fejedelemasszony, s baronesse Ocskay milyen kedves. Ez
Wratizlaw prágai kanczellár volt. Ilonkának volt annyi természetes
esze, hogy a «baronesse» czimet vissza ne utasítsa, megértette,
hogy a cseh főurra nézve lehetetlenné volna őt megszólítani e czím
nélkül.</p>
<p>Ez is Ozmondánál akadt fenn.</p>
<p>– Hát maga, kis grófné, micsoda benső viszonyban van azzal az
Ocskayval? kérdé németül.</p>
<p>– Excellenz! kiálta fel elszörnyedve Ozmonda, kifejezően ijedt
szemet villantva Ilonka felé.</p>
<p>– Hahaha! nonono! Honny soit, qui mal y pense. Hát hiszen csak
nem nem fogok valami betiset mondani a felesége jelenlétében,
grófné.</p>
<p>Ozmonda Ilonka arczát vizsgálta. Vajjon elmondott-e neki a férje
ő felőle valamit?</p>
<p>– Halljam a magyarázatot!</p>
<p>– No hát azt értettem, kis grófné, hogy a bemutatásnál
<span class="pagenum"><a name="Page_229" id=
"Page_229">-229-</a></span> kegyed segítette ki Ocskayt a zavarból,
mikor egyik kisérője nem jutott neki eszébe.</p>
<p>– Blaskovics?</p>
<p>– Kegyelmed ismeri ezt a kurucz urat?</p>
<p>– Par hasard.</p>
<p>– Talán annak a neve is ott van a kegyelmed albumában?
Hahaha!</p>
<p>– Aber Excellenz!!! kiálta fel, legyezőjét a beszélő elé tárva
Ozmonda. Legyen irgalommal!</p>
<p>– Hahaha! Maga egy geniális gyermek! Igazán mondom! Csókolni
való! Hahaha.</p>
<p>A cseh főúr tovább ment. Ozmonda pedig nagy figyelemmel kémlelé
Ilonka arczát.</p>
<p>Ha ennek elmondott Ocskay valamit abból, a mit Ozmonda felől
tud, úgy ennek az arcznak lángveressé kell gyuladni arra a szóra:
«a kegyelmed albumában»; mert az közbeszéd tárgya volt az udvari
körökben, hogy Ozmonda minő kalandot állt ki Beczkó várában, s azt
az öltönydarabot, a min a titkos irást elhozta magával, úgy hítták,
hogy «az Ozmonda albuma». De nem. Ilonka arcza egy sugárral sem
lett pirosabb ennél a szónál, mint volt eddig: a szemei, az ajkai
nem árultak el semmi tudást; tettetni pedig ez az arcz nem
képes.</p>
<p>Ozmondát meggyőzte ez a gyanútalan tekintet arról, hogy Ilonka
nem tud még ő felőle többet, mint azt, hogy ők egymásért lettek
tábori szokás szerint kicserélve.</p>
<p>Föltette magában, hogy tehát majd ő fogja ezt a történetet
elmondani Ilonkának.</p>
<p>A bécsi etiquette szabálya szerint az éjféli utolsó menuette
után, a fejedelemnő bevégezve a cerclet, a hölgyekkel félrevonul, s
akkor aztán a férfiak is igyekeznek a buffetbe s mind a két nem
külön kedve szerint lakomázik.</p>
<p>A lakoma alatt a várbástyáról tüzijátékot ropogtattak el a
vendégsereg és a városi nép gyönyörüségére, a négy nagy torony hol
veres, hol zöld bengáli fénytől ragyogott. <span class=
"pagenum"><a name="Page_230" id="Page_230">-230-</a></span> Ez
alatt jó alkalma volt Ozmondának félrevinni Ilonkát egy
ablakmélyedésbe, mintha a tüzijátékot néznék s a
Benzári-vizet<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a> kanalazgatnák mellette.</p>
<p>– Hát hallgasd meg, hogy mi annak az «én albumomnak» a
története.</p>
<p>És aztán elmondott Ilonkának a grófné a Beczkóban történtekből
annyit, a mennyit épen akart, s elhallgatta azt, amit tudatni nem
kellett.</p>
<p>Ilonka a bámulat figyelmével hallgatta e történetet végig. Neki
olyan meseszerű, olyan rémséges volt mindez. Olyan természetes volt
tőle ezt a kérdést intézni Ozmondához:</p>
<p>– De hát mi kényszeríthet téged, (már akkor tegezték egymást),
hogy ilyen veszélyes merényletekbe ártsd magadat?</p>
<p>Veszedelmes egy kérdés volt.</p>
<p>Ozmonda annak is megtudott felelni.</p>
<p>– Hát, kedvesem, látod mi történik itt most körülöttünk? Fény,
pompa, hizelkedés. Azt hiszed, hogy ezt csak a maga gyönyörűségére
teszi minden ember? Mindennek czélja van. Rákóczy Ferencz nagy
pompával közelít a bécsi udvar felé, s épen olyannal a bécsiek ő
hozzá. A háborúba belefáradtak innen is, túl is. Pénze sincs
senkinek hozzá. Rákóczy az utolsó ezüstjét szóratta ki mai napon a
pozsonyi népsokaságnak; Bécsben pedig közel állnak a
kenyérforradalomhoz. Az öreg császár meghalt, az ifju békeszerető,
s lelkében mindig hajlott a magyarokhoz. Azok között is vannak igen
sokan, a kik szeretnék már a békét helyreállítani. A készség meg
van rá innen is, túl is. Csak egy nehéz akadály van. Rákóczy el
akarja magát ismertetni Erdély fejedelmének, választás szerint; a
császár pedig ezt az egyet nem akarja aláirni. Kész a fejedelmet
birodalmi herczeggé, akár nagy birtokok örökös urává tenni; kész őt
szepesi gróffá kinevezni; de az erdélyi <span class=
"pagenum"><a name="Page_231" id="Page_231">-231-</a></span>
fejedelmi buzogányt átadni nem. Most elbocsátják Rákóczyhoz a
feleségét, a kit hosszú évek óta nem látott. A fejedelemnek szive
van: számítanak rá. Lehet, hogy a szerelme erősebb lesz, mint a
büszkesége. Talán nem is büszkeség az, csak a honfitársaktól való
tartózkodás. Ha azok, a kik hozzá legközelebb vannak, a kikkel
tanácsot szokott ülni, azt mondanák, hogy legyen engedékeny, a
saját lelkével tán ki tudna alkudni. Az a kérdés, hogy a
fejedelemnő könyei megolvasztják-e a vas akaratot? Ha kedvező
sikerrel térünk vissza, mindnyájan boldogok leszünk: te is, ő is,
én is. De ha a fejedelemnő könyörgése kárbaveszett fáradság lesz;
ha a fejedelem jobban szereti az ábrándjait a valóságnál, akkor
szerencsétlenek leszünk te is, ő is, én is. Neked az urad ujra
belerohan abba az ádáz küzdelembe, a melyből nincs kijárás; se
élve, se halva a tied nem lesz soha; talán magával együtt
földönfutóvá tesz magadat, gyermekedet; a fejedelemasszony, ha most
egyedül kell visszatérnie Bécsbe, (pedig visszatér, mert fiait
otthagyta), akkor lemondva minden reményről, az általa alapított
apáczák kolostorába fog elvonulni, annak lesz fejedelemasszonya; én
pedig: a kinek a sorsa az övéhez van lánczolva, vele megyek s
megosztom vele, a hogy eddig megosztottam, a sivár életet.</p>
<p>Ilona elhitte, hogy azok igazi könyek, a mik e szavaknál Ozmonda
szemében ragyognak: nem tudta, hogy igaz gyöngyöt, igaz könyet
csalódiság hiven tudnak a mai világban már utánozni.</p>
<p>Ozmonda letörlé azokat, pedig jól illettek neki.</p>
<p>– Most már aztán meg fogod érteni, kedvesem, miért vetem én bele
magamat a legnagyobb veszélyek örvényeibe? miért járok álruhában,
álútakon táborhelyről-táborhelyre, inteni, buzdítani azokat, a
kiknek közrehatásától függ az, hogy a fejedelem tegye le a harczi
zászlót. – Mondhatnám, hogy egy ország nyugalmáért teszem:
nevezhetném magam szentnek, martyrnak, aki feláldozza magát
pusztuló nemzete nyugodalmáért. Nem mondom azt. <span class=
"pagenum"><a name="Page_232" id="Page_232">-232-</a></span>
Bevallom neked himezetlen: önnön világomat védem. Szeretnék élni,
örülni, boldog lenni; iszonyodom az élve eltemetettek sorsától.
Szeretem a szép világot! s ha szeretek még valakit azonkívül, az a
fejedelemasszony, a ki rám nézve több, mint az édes anyám. Ha a mi
asszonyi munkánk nem sikerül, mi mint halottak térünk vissza mind a
ketten, s csak a sirokban válogatunk még. – Most már érted, hogy mi
az én albumomnak a története?</p>
<p>A tüzijáték elmultával a fényes társaság hazaoszlott.</p>
<p>Ilonka még a hintóban ülve, hazáig (a várban volt a szállás!)
mindent elmondott a férjének, amit Ozmondától hallott.</p>
<p>Ocskay László azt mondta erre Ilonkának:</p>
<p>– Kedves jószágom! Csak te azt tartsd meg, hogy a mit Szunyoghy
Ozmonda beszél, az egyik füleden ereszd be, a másikon pedig ereszd
ki; mert az vagy alatta, vagy fölötte van, de közepette soha sincs
az igazságnak. Azért minden tizedik szavát hidd el; de ha még
könyezni is látod, akkor azt a tizediket se hidd!</p>
<p>A fejedelemnő kiséretével együtt a primatialis palotában volt
szállva, s bécsi szokás szerint, tíz óra előtt nem jött ki
hálóterméből. Ocskayék azonban, akik a várban voltak elszállásolva,
már az első hajnali ébresztő trombitaszónál felkeltek, úgy, hogy a
felkelő nap már ott találta a kuruczezredest, Ilonkájával együtt,
azon a pompás erkélyen, mely a vár Duna felőli homlokzatát ékesíté.
Gyönyörű egy vár volt! Négy magas tornya a négy szögletén,
aranyozott réztetővel fedve, csak úgy ragyogott a messzeségbe;
bejárata homlokfalát barokkstilü faragványok diszíték, termeinek
boltozata szinezett stukk-művel volt pazarul kirakva.</p>
<p>Pálffy bán, ki a házigazdát adta ez alkalommal, maga is korán
kelt, hogy az utikészülődéseket idején elláthassa; de a várbeli
vendégeket már a reggelizésen is túl találta, midőn négylovas
hintajával a várba felérkezett. Azok a gyönyörű kilátást bámulták a
vár erkélyéről. <span class="pagenum"><a name="Page_233" id=
"Page_233">-233-</a></span> Fölséges egy kép! hátul a Kárpátok
végszakadványai, sűrű erdők között rejtőzködő falvak, a napos
oldalakon világos zöld szőlőkertekkel, lenn az ódon város, ez idő
szerint Magyarország legszebb királyvárosa, büszke tornyaival,
szökőkútjaival, lábainál a méltóságos Duna, keletnek egy sziget
háromszögénél kétfelé szakadva; és aztán a végtelen távol, mintha
csupa kert volna, teleszórva városokkal: valóságos paradicsom.</p>
<p>– És ezt kell nekünk elpusztítanunk! – suttogá Ocskay; azt
hitte, hogy nem hallotta senki.</p>
<p>– A gyönyörű panorámát bámulják kegyelmetek, úgyebár? – kérdezé
a bán, amint kilépett hozzájuk az erkélyre, az udvarias üdvözlés
után. De még sokkal szebbnek fogják azt találni a torony
estradjáról, ha nem sajnálnak velem oda felfáradni.</p>
<p>Innen még elragadóbb a kilátás. Amint a nap küllői egy sűrű
felhőpaizs mögül a városra lesütnek, a kémények füstje aranynyá
változik s egész dicsfényt képez. Olyan az, mintha a város
illuminálva volna – nappal.</p>
<p>– És ezt kell nekünk elpusztítanunk! – suttogá a bán.</p>
<p>Visszatérőben aztán felnyittatá a hatalmas főur, a labanczhad
fővezére, a torony-szobáit emeletről-emeletre s bevezette azokba
Ilonkát, elmondva neki, minő történeti emlékek teszik azokat
egyenkint nevezetesekké? Még mindegyik lakott volt, ha nem is
emberektől, de megőrzésre méltó ereklyéktől. Régi hősök
fegyverzetei, királyi vendégek félretett butorai, ellenségtől
elfoglalt zászlók lakták ez odúkat, por-, rozsda-lepte mind; ritkán
látogatták.</p>
<p>A torony első emeletét képező szobának vasajtaját három lakat
őrzé: egész tudomány volt azoknak a felnyitogatása; a
berozsdásodott sarkakon nyikorogva fordult el az ajtó; a feltárult
szoba egészen üres volt, a torony öles vastagságu falába boltozott
ablakfülke maga egy kis szobának látszott, melyből a kettős
vasrácsokon keresztül homályosan szürődött be a napvilág.</p>
<p>A terem egészen üres volt; hanem a belső falában látszott
<span class="pagenum"><a name="Page_234" id=
"Page_234">-234-</a></span> egy kandallószerű mélyedés, «egy» darab
kőből faragva; azt is vasajtó zárta, csalóka-zárral csukódó.</p>
<p>A kulcshordó várnagy azt az ajtót is felnyitá a bán
parancsára.</p>
<p>A fülke üres volt. Három szakaszra volt osztva: egyikben sem
volt semmi.</p>
<p>A bán némán mutatott az üres odúra, Ocskay is odameredt
tekintetével ebbe az ürbe, homlokát leránczolta, öklét ajka elé
szorítá s ballábát maga elé feszíté, mint a hogy tesz az ember,
mikor egy szédítő meredély szélén állva alánéz a sötétes mélységbe
s úgy érzi, mintha valaki állna a háta mögött, a ki le akarja onnan
taszítani.</p>
<p>A két férfi szeme e sötétségtől ellakva, önkénytelen egymásét
kereste s azt látszott megkisérteni, hogy melyik állja ki a
másiknak a lángját?</p>
<p>– Mi hiányzik innen? kérdezé Ilonka; aggasztva e baljóslatos
csendtől.</p>
<p>– A «korona!» felelt rá a bán.</p>
<p>– S miért nincsen az itt?</p>
<p>Hiszen ez az, amit az a két égő tekintet kérdez így
egymástól.</p>
<p>Miért nincsen itt a korona? Szent Istvánnak koronája; a magyar
állam symboluma; a nemzet örök ereklyéje, melynek távolléte
pusztulás, inség, dögvész az országon, visszakerülése új öröm,
boldogság, kigyógyulás?</p>
<p>Miért nincs az itten?</p>
<p>Hiszen ha erre neki felelni tudna ez a két okos nagy ember! Ha
felelni tudnának rá a cancellárok, a bánok, a primások és
miniszterek!</p>
<p>Ha felelni tudnának a «szövetséges rendek», az
országgyűlések!</p>
<p>Ha felelni tudnának a tanácskozásra összegyült Anglia, Dánia,
Svéczia, Hollandia, Oroszország követei, kik mind abban a kérdésben
fárasztják diplomatiai tudományuk egész egyetemét, hogy «miért
nincsen itten a magyar korona?» <span class="pagenum"><a name=
"Page_235" id="Page_235">-235-</a></span></p>
<p>A bán elkeseredetten csapta be a fülke vasajtaját; megtörlé
szemét; tán köny szökött belé? s aztán karját nyujtá Ilonkának, s
vezette őt, egy fokkal alább, a földszintre.</p>
<p>A torony legalsó osztályában a boltozatos előtornácz kétfelé
választá az épületet; jobbra is, balra is nehéz vasajtók
nyiltak.</p>
<p>– Ez itt a mi kincstárunk, szólt a bán, az egyik ajtóra mutatva,
a hova a háborús idők alatt családunk minden várkastélyából
összehordta legértékesebb ereklyéit. Érdemes a megtekintésre.</p>
<p>Hogy ne? Egy régi ereklyékkel telt kincstár.</p>
<p>Hanem Ilonka egy másik vasajtóra lett figyelmes. A melyik
átellenben volt; előtt járt alá s fel egy őr, karjára vett
fegyverrel. A vasajtó fölött volt egy kerek ablak vastag
vasrácscsal, ezen keresztül hangzott a bezárt oduból valami nóta,
rekedtes férfihang danája.</p>
<p>Az a nóta, ami a rácson keresztül hangzott, nagyon ismeretes
volt azon időkben Magyarországon. Mindenütt énekelték a mezőkön; –
de Pozsony fővárosának a várában bizonyára csak az ilyen vasrácson
keresztül énekelték:</p>
<div class="poem">
<div class="stanza"><span class="i0">«Lám a német mily
kövér:<br /></span> <span class="i0">Bőribe se fér.<br /></span>
<span class="i0">Mégis mindig enni kér:<br /></span> <span class=
"i0">Szegény magyar vér!»<br /></span></div>
</div>
<p>– Ez itt börtön? kérdezé Ocskay.</p>
<p>A bán kedvetlenül felelt:</p>
<p>– Igen; de nem a rendes hadifoglyok számára, azok szabadon
járnak a város falain belül; ide csak azokat szokták zárni, akik
mint nagyon gyanus, vagy veszedelmesnek talált kémek lettek
elfogva.</p>
<p>– Szabad lenne őket meglátni? kérdezé Ilonka.</p>
<p>– Miért ne? ha kegyelmed óhajtja, mondá a bán; gondolta magában,
hogy ezt az asszonyt megszállta a jótékonysági szellem. A szegény
raboknak szokás aprópénzt <span class="pagenum"><a name="Page_236"
id="Page_236">-236-</a></span> ajándékozni: azon ők vesznek
maguknak dohányt. Inte a várnagynak, hogy keresse ki a csomagból a
börtönajtó kulcsát. «Egyébiránt biztosíthatom kegyelmedet, mondá
Ilonkának, hogy nem igen fog itten valami megnézésre méltó arczokat
találni. Csupa alsórendű pofák».</p>
<p>– Csak azt az egy embert szeretném látni, aki most énekelt, a
hangja nagyon ismerős nekem.</p>
<p>– No akkor igazán csallóközi szerencse volna, ha ráismerne
kegyelmed; mert az a ficzkó, aki ebbe a ketreczbe magányosan van
bekalodázva, a legfurfangosabb gézengúz, a kiből az alatt a másfél
év alatt, hogy ide bekerült, még csak azt sem lehetett kivenni,
hogy kinek hívják? Hasztalan vallatják azt, mert mindenre olyan
feleletet ád, hogy senki sem okosodik ki belőle.</p>
<p>Ez alatt felnyitották a nehéz lakatokat, a vasajtó feltárult,
szabad volt belépni.</p>
<p>A lánczravert fogoly ott kussadt a falhoz támaszkodva háttal, s
amint meglátta a belépő nagy urakat, fütyölésre változtatta
nótáját, de nem hagyta abba.</p>
<p>Ilonka bizony ráismert az emberre; Marczi volt az: az ő
Marczijuk a lévai kastélyból.</p>
<p>– No te ficzkó, hadd abba egy kicsit a füttyszót; aztán állj
elő, ő kegyelmeik akarnak veled beszélni.</p>
<p>Marczi úgy tett, mintha nem is látná meg Ilonkát.</p>
<p>– Mi a neved, jó fiu? szólt hozzá Ocskay.</p>
<p>Marczi félreszegte a nyakát nedélyesen, s azt felelé:</p>
<p>– Een nekem bizony az a nevem, ami az apámé, kettőnknek van egy
nevünk; meeg se veszünk össze rajta.</p>
<p>– Mióta vagy itten?</p>
<p>– A kapuzárás óta.</p>
<p>– Hát miért fogtak el?</p>
<p>– Mert annak, aki kergetett, jobb lova volt, mint nekem.</p>
<p>A bán közbeszólt:</p>
<p>– Bécs alatt fogták el a ficzkót, levelet akart valakinek vinni.
S mikor látta, hogy megkerítik, összetépte a levelet <span class=
"pagenum"><a name="Page_237" id="Page_237">-237-</a></span> s
megette! S azóta ki nem lehet belőle venni, hogy ki küldte azt a
levelet és kinek?</p>
<p>– Hová való vagy? kérdé Ocskay, erősen szemügyre véve a
legényt.</p>
<p>– Oda, ahol megsütötték a szőlőt.</p>
<p>– A kiejtésed elárulja, hogy palócz vagy.</p>
<p>– A vaóna nekem jó; mert akkor a palócz ülne itten, een meg
otthon daraszolnék.</p>
<p>– Nincs valami kivánságod a kegyelmes urhoz?</p>
<p>– Csak arra keernem eő kegyelmét, hogy adatna más kalendáriumot
a porkolábnak.</p>
<p>– Milyent? te!</p>
<p>– Hát a melyikben ne lenne egy heeten háromszor peentek.</p>
<p>– Azt érti alatta a ficzkó, szólt mosolyogva a bán, hogy
hetenkint háromszor kell neki bőjtölni. Maga az oka, mért nem
vallja meg, hogy ki lova-csikaja? Addig pedig ki nem szabadul
innen.</p>
<p>Ilonka lopva egy ezüstpénzt csúsztatott a fogoly markába, aztán
sietett ki a börtönből. Biz az nem is női idegeknek való légkör
itten.</p>
<p>A börtönajtót bezárta a várnagy s azután az átelleni vasajtó
lakatjait nyitogatta fel.</p>
<p>Ez alatt Ilonka ezt súgta a férjének: – Ez a fogoly odabenn,
szegény megboldogult bátyám inasa. Bizonyosan anyánk küldte őt
hozzám Bécsbe, fogságom alatt, izenettel, akkor került
rabságra.</p>
<p>Ocskay testét egyszerre a hideg is, a meleg is végigjárta.</p>
<p>– Hát mégis van egy ember a világon, aki élő tanuja Tisza Gábor
megöletésének, s aztán annak a meggyalázásnak, amit ő rajta ezért
elkövettek! Hát nem lettek valamennyien belefojtva a Tiszába! Ez
még kimaradt valahogy. – Az egész ezred a bán tulajdona volt. Azé a
magas uré, aki őt most a pozsonyi vár termein végigvezeti, udvarias
bókolással előre bocsátva őt minden ajtóküszöbnél. <span class=
"pagenum"><a name="Page_238" id="Page_238">-238-</a></span> Ennek
az ezredét semmisítette ő meg Tisza-Becsnél. Egy ember kimaradt. Az
bizonyosan Léván volt akkor, a hajdani gazdája anyjának a
kastélyában. Most ez az utolsó ember a sors véletlenéből Pálffy bán
kezébe kerül, mint hadikém, s az holtig foglyul tartja őt itt e
torony fenekén, makacs hallgatásáért! S ezt soha se tudja meg
senki, ha őt a véletlen ide nem hozza.</p>
<p>A másik vasajtó is kitárult, a bán karját nyujtá Ilonkának s
bevezette őt a vastag fal ablakán át homályosan világított terembe.
– Ez volt a Pálffy-család kíncstára. A felfordult világban mind ide
hozatták fel a család értékes ereklyéit, a miknek nagy része még a
gazdag Fuggerek hagyománya volt.</p>
<p>Ilyen kincshalmazt nem egyhamar látni egy rakáson.</p>
<p>A bán sorba felnyitogattatá a nagy vasládákat, s elmagyarázta
Ilonka előtt a sok műkincs értékét, alapos tárgyismerettel.
Némelyikhez egész történet volt kötve; mást érdekessé tett a mester
neve, a kinek a kezéből kikerült; igen épületes volt a művészi
kezelés, a foglalat némelyiken; ritkaságokban sem volt fogyatkozás,
megfizethetlen drágakövek azok közt, miket a krónika «paragon»
névvel czímez.</p>
<p>Ilonka nem hogy egy szóval, de arczának egy tekintetével sem
fejezte ki mindezen drágaságok fölötti bámulatát.</p>
<p>Egykedvüen, szomoruan hagyta magának mutogatni a boglárokat,
kösöntyűket, Cellini remekműveit. Semmire sem derült fel az
arcza.</p>
<p>Végre egy szekrényt nyittatott fel a bán, mely tele volt csupa
merő arany-nyaklánczokkal, a minőket főuri családok hölgyei
viselnek nagy pompa alkalmával. Franczia, mór, velenczei, erdélyi,
szerb, török ötvösművészet remekei mind; bámulatraméltók a
változatosságban, a mit emberi kevélység kigondolni képes.</p>
<p>Ilonkának az arczán még csak kiváncsiság sem látszott.</p>
<p>A bán finom udvaroncz volt – s talán még egyébre is gondolt. Azt
mondá, egyszerre Ocskayhoz fordulva: <span class="pagenum"><a name=
"Page_239" id="Page_239">-239-</a></span></p>
<p>– Méltóságos brigadéros uram; ugyan válasszon ki egyet ezek
közül, a mai szép nap emlékeül, a felesége számára.</p>
<p>Ocskay László Ilonka szemébe nézett. Olvasta-e tán e merev
tekintetben a szív legtitkosabb gondolatját? Mondott-e valamit ez a
mélán elmerengő arczulat, e szomoruan hallgató száj?</p>
<p>– Kegyelmes uram, viszonzá a bán szives ajánlatára, nagyon
köszönöm a kegyes megkinálást, s bizonyára nem utasítom azt vissza,
sőt sietek elfogadni. Ha szabad nekem a megmutatott lánczok közűl
azt kiválasztanom, a melyik az én feleségemnek legjobban tetszeni
fog, úgy én azt a lánczot kérem a számára, a melyik annak a palócz
fogolynak a kezére van kötve, a rajta függő klenodiummal, a
palóczczal együtt. Ez a ficzkó az én nőm testvérének inasa volt
valaha, az anyósom hajduja később, bizonyosan a napam küldte a fiut
levéllel Bécsbe a feleségemhez, mikor őt foglyul ott őrizték. Nem
járt az ember semmi veszedelmes titokban. Bocsássa őt szabadon
kegyelmed. Ennek az ajándéknak fog a nőm legjobban megörülni.</p>
<p>Ilonka nem tartóztathatta vissza, hogy zokogva ne boruljon a
férje vállára. Bizony azt tette volna e perczben, ha a világ
leghatalmasabb ura előtt állt volna is. Hogy az így kitalálta szive
legnehezebb kivánságát.</p>
<p>A bán maga is meg volt hatva.</p>
<p>Megszorítá Ocskay kezét.</p>
<p>– A kegyelmetek kivánatára, de leginkább a kegyelmed jótállására
megteszem azt, hogy szabadon bocsátom a makacs ficzkót, a kinek még
a nevét sem tudtam meg eddig. Most már nem is kérdem. Magukkal
vihetik.</p>
<p>Erre a szóra aztán tanulhatott valamennyi zafir, gyémánt, opál
az egész kincstárban Ilonka arczától, hogyan kell ragyogni? Ez a
tündöklő arcz maga volt egy kincstár, s mikor erre nézett,
gazdagabbnak érezte magát Ocskay az egész Pálffy-majorátusnál.</p>
<p>Valjon mi volt ez tőle? Hogy kihozza az örök feledés
<span class="pagenum"><a name="Page_240" id=
"Page_240">-240-</a></span> sirjából azt az egyetlen embert, a ki
élete legátkosabb titkának birtokában van? – Csak a közönséges
lovagi nagy lelkűség-e, mely a szeretett nőnek, ha egy rejtett
kivánságát kitalálhatta, azt rögtön teljesíteni siet, s nem kérdi,
mennyibe kerül? Vagy talán a férfiui dacz, mely megúnta a sarkában
kullogó balsors elől futva-futást, s egyszerre szembefordul vele,
odatekint a rejtélyes végzet arczába, letépve róla a fátyolt s
kevélyen provokálja maga a fátumot, s ő vet neki gáncsot? – Vagy
talán arra gondolt, hogy hiszen beszéljen hát ez a tuskó, ha meg
akar szólalni: ő annyi babért szerzett már a fejére, hogy az
eltakarja a meggyaláztatást, s a nő szerelme olyan tenger, hogy
abba még a testvér koporsója is elsülyed. Ilonka őt még akkor is
szeretné, ha megtudná valaha, hogy ő volt az, aki a bátyját
megölte.</p>
<p>Vagy talán számitott? Az emberi hála gyönge csiráira gondolt? Ez
az ember, a kit most az életnek visszaad, hű ragaszkodással fog
érte megfizetni? s fenyegető kisértetből virrasztó eleven őrévé
válik álmainak?</p>
<p>Ki tudja?</p>
<p>Előérzete nem súgta meg neki, hogy ennek mi következése lehet
még valaha?</p>
<p>A börtönajtó ujra kinyilt, a rabot kihozták, levették a
lánczait.</p>
<p>– No te ficzkó, mondá neki a bán. Mai napság ugyan jó
kalendáriuma van a porkolábnak. Neved napja van benne; pedig nem is
mondtad meg, kinek hínak. A te urasszonyod kegyes kérésére szabadon
bocsátlak. Elmehetsz, a lánczodat is elviheted emlékül és aztán, ha
akarsz, beállhatsz Ocskay brigadéros uram farkasbőrös kuruczai
közé.</p>
<p>A palócznak még csak egy arczvonása sem mozdult meg erre a
szóra. Nagy hideg flegmával kétrét hajtogatá az ajándékba hagyott
lánczokat s a vállára veté. Azzal kétfelé törülte a savószin
bajszát s azt mondá nagy hegyesen: <span class="pagenum"><a name=
"Page_241" id="Page_241">-241-</a></span></p>
<p>– No een hát már most csak megleszek valahogy; de hogy eel meg
majd nálam neekül a várkapitány?</p>
<p>– Bolond ez, vagy idióta! mondá a bán Ocskayhoz.</p>
<p>– Mind ilyen a palócz, felelt az rá.</p>
<p>Pedig hátha más is volt abban, mint palócz golyhóság! Hátha ez
az ember, mikor hallgat, akkor magában beszél; sőt mikor beszél is,
akkor is mondogat magában valamit; de mást. «Te vagy az a hős?
Rákóczy mennyköve? Azért csak pribék vagy. Megölted az én jó
uramat. – Elvetted az édes hugát? Szeret nagyon? Boldog melletted
nagyon? – Azért mégis csak pribék vagy. – Kiszabadítasz a
börtönömből, holtig kenyeret, mundért adsz; meg is becsülsz, magad
mellett járatsz? ott leszek, szolgállak hiven, hallgatok csendesen;
őrizlek, oltalmazlak, vért is ontok érted; hanem mégis csak pribék
vagy, gyilkos vagy s eb legyek, ha valaha én téged szeretni
tudlak!</p>
<p>Meglehet, hogy az az ostoba pofa ilyeneket rejtett.</p>
<hr class="tb" />
<p>A nagy templomban megszólalt a harang, annak jeléül, hogy a
fejedelemnő a reggeli misére indul. Ocskay búcsút vett a
bántól.</p>
<p>– A viszontlátásig, mondá neki a bán.</p>
<p>– Már vagy itt, vagy a csatamezőn.</p>
<p>Úgy váltak el, mint akik lehetnek valaha igen jó barátok s igen
jó ellenségek.</p>
<p>Reggel kilencz órakor már útban volt a fejedelemnő. A bán egész
a város határáig kisérte, a hintaja mellett lovagolva. Ott átadta a
kisérés tisztjét Ocskaynak. A várfokról huszonegy lövésre dördültek
az ágyúk, s a mezőn felállított csapatok sorlövést adtak; a
fejedelmek üdvözlete mennydörgés.</p>
<p>Szemben a császári csapatokkal volt felállítva Ocskay lovassága.
Az egész dandárját magával hozta. Ötezer lovast utikiséretnek! Mind
nyalka, zöld dolmányos, verescsákós, farkasbőr-kaczagányos vitézek.
Sokan vannak közöttük, a kik egész Bécs városa kapujáig
ellovagoltak már, hogy <span class="pagenum"><a name="Page_242" id=
"Page_242">-242-</a></span> fejedelemasszonyukat megláthassák. Az
övék a dicsőség, hogy legelébb megláthatják.</p>
<p>Innentől kezdve aztán egész Nyitráig egy diadalmenet az út.
Minden város, minden falu ünnepi díszbe, virágba öltözött. A nép
sokféle nyelven beszél, de egyforma szívvel szeret.</p>
<p>A fejedelem Nyitrában várta nejét. A felvidéken ez volt a
legalkalmasabb hely fejedelmi pihenőnek: díszes várkastélya,
vagyonos polgársága, gazdag főpapjai, szerzetes kolostorai lehetővé
tették a vendéglátást. Pozsonytól odáig azonban jó két napi járó az
út legjobb idővel is. Az első éjszakát a fejedelemnőnek kiséretével
együtt a semptei várban kellett tölteni. Az is Rákóczy vára volt:
nem rég foglalta el; sok harczot kiállott régi erősség.</p>
<p>Semptétől továbbutaztában a fejedelem által előre küldött
hintóba ült át a fejedelemasszony, kisérő hölgyével, Ozmonda
grófnővel együtt. Azt kivánta, hogy Ocskay Lászlóné is az ő
hintajában foglaljon helyet. Udvari etiquette szerint Sarolta maga
foglalta el a hátulsó ülést, a kisérő hölgyek vele szemközt szoktak
ülni.</p>
<p>Azalatt, a míg Ocskay László, a fejedelemnő kivánatát tudatva
Ilonával, őt a hintajából hozzá átvezette, egy érdekes titkot
közölt vele.</p>
<p>– Kedvesem. Tudsz-e te egy kevéssé tettetni?</p>
<p>– Ki? Én? A nő nagyot bámult. A szót ismerte, de a megfelelő
fogalmat nem.</p>
<p>– Te a fejedelemnő hintajában fogsz ülni, vele szemközt és
azalatt úgy kell parancsolni tudnod az arczvonásaidnak, hogy azok
se meglepetéssel, se elpirulással, se valami örömnek a
kifejezésével valami titkot el ne áruljanak. A titkot előre
megsúgom. A fejedelem meg akarja lepni a feleségét Nyitrán innen, ő
maga lovagol eléje, kapitányi ruhában, s mintha a fejedelem nevében
tenné, egy bokrétát nyujt át az asszonyának. Azt akarja megtudni,
hogy vajjon ráismer-e a neje? Hat év óta nem látta őt. Mikor
elragadták az oldala mellől, hogy fogságra <span class=
"pagenum"><a name="Page_243" id="Page_243">-243-</a></span> vigyék,
Rákóczy Ferencz simára borotvált ifjoncz volt, a rövidre nyirt
tarkón az allonge-paróka. Ilyennek látta őt Sarolta az elválás
pillanatában, s azóta is mindennap, ha mikor az arczképe előtt
elmélázva megállt; ha álmodott is róla, csak ilyennek álmodhatá.
Most pedig Rákóczy Ferencz egy ősmagyar dalia, a legigazabb magyar
arcz; láttad egynehányszor, beszéltél is vele. Ő a legszebb magyar
férfi a világon. Arczában jóság, ész és erő van kifejezve. Festő
nem divinálhatná ki, hogyan fessen hősnek és fejedelemnek valóbb
arczot? Eleonora sohasem láthatta ezt a gyönyörű fejet; még nem is
álmodhatott róla. A megnyult, sima udvaroncz képe után idegen lett
neki az az erős vonásokra kidomborult arcz, hatalmas pörge
bajuszával; s a sima nyirott fej után, mit vagy paróka, vagy
hálósapka takart, ez a dusgazdag göndör hajtól körülárnyékozott
oroszlánfő. Alig fog ráismerni. Még a hangja is más lett. Tudod: a
franczia az orrából beszél, hadarva, a német nyitott szájjal és
csácsogva, a magyar a torka mélyéből és minden szót megropogtatva.
A fejedelem azt a gyöngéd találós mesét akarja feltenni, vajjon
ráismernek-e? Ezt teneked nem szabad elrontanod. Mikor oda fog a
hintó mellé lovagolni, neked nem szabad elárulnod, hogy ismered.
Hideg fejbólintással kell visszaadnod az üdvözlését; ha megszólít,
«százados kapitány urnak» czímezned; s ha a fejedelemnő kérdeni
találja: nem ismered-e ezt az urat, azt felelned rá, hogy soha sem
láttad.</p>
<p>– Istenkém! sóhajta fel Ilonka; borzongatva és csiklandozva
attól a gondolattól, hogy ő neki már most hazudni kell, – csak
tréfából – és szent czélra – és hivatalból; – de az is nehéz.
Vajjon kiállja-e?</p>
<p>– No hát, kedves jószágom, már most tudod, hogy mihez tartsd
magad? De ki ne fecsegd az egészet rögtön Ozmonda grófnőnek! Ő soha
sem látta a fejedelmet.</p>
<p>Ilonka erre a szóra megkeményíté a szivét.</p>
<p>– Tüzes vassal sem veszik ki belőlem, meglátod!</p>
<p>Aztán egészen büszke volt rá, hogy őtet ilyen nagy <span class=
"pagenum"><a name="Page_244" id="Page_244">-244-</a></span>
államtitok megőrzésével bizták meg, s föltette magában, hogy annak
meg fog felelni egész tehetségével.</p>
<p>Ugy történt, a hogy Ocskay László megmondá.</p>
<p>Ujlakon túl, mikor a szőlőhegyekről aláereszkedtek a hintók,
szemközt jöve a Nyitra felől egy század a fejedelem palotásaiból, s
azoknak az élén maga Rákóczy Ferencz, egyszerű századosi
egyenruhában.</p>
<p>Mikor a fejedelemnő hintajához ért, odalovagolt a nyitott
kocsi-ablakhoz s egészséges magyaros üdvözlettel szólítá meg a
fejedelemnőt.</p>
<p>– Szerencsés jó napot kívánok, felséges asszonyomnak!</p>
<p>Eleonora kiváncsian hajolt előre és rábámult a megszólítóra…</p>
<p>… Csakugyan nem találta ki a rejtélyt! Nem ismerte meg a magyar
arczban a régit, a magyar szóban a hajdanit…</p>
<p>A fejedelem egy bokrétát tartott a kezében; orgonavirág volt az.
Ez idő szerint a legujabb disznövény Európában, a mit a császári
tudós botanikus Busbach hozott nemrég Kis-Ázsiából, fejedelmi
diszkertek pompájáúl.</p>
<p>– A fejedelem küldi általam ezt a bokrétát felségednek.</p>
<p>A virágot megismerte Sarolta; de a szavakat nem érté. Ozmonda
grófnő magyarázta meg neki azokat németűl. És azután a fejedelemnő
válaszát is viszont ő tolmácsolá magyarúl a tisztelgő lovagnak.</p>
<p>– Igen szépen köszönöm a bokrétát; ez az én kedvencz virágom.
Ezt mi úgy híjuk, hogy «margaranthus».</p>
<p>– Mi magyarok ebből a szóból «orgona-virágot» csináltunk.</p>
<p>Így folyt aztán a beszélgetés Ozmonda tolmácsolása mellett; a
fejedelem beszélt magyarúl a nejéhez, a fejedelemnő felelt a
férjének németűl s Rákóczy megvárta, a míg azt neki Ozmonda
lefordítja.</p>
<p>– Felséged Nyitra várában ezen virágokkal találja a szobáit
feldiszítve, folytatá Rákóczy; de azt kérdezteti <span class=
"pagenum"><a name="Page_245" id="Page_245">-245-</a></span> általam
a fejedelem, hogy nem árt-e azoknak az illata felséged drága
egészségének?</p>
<p>Sarolta megértve a kérdést, megadta rá a választ.</p>
<p>– Köszönöm a fejedelem szives gondoskodását és kérdését.
Egészségem nagyon jó, hála a mindenhatónak, s szobáim otthon,
Bécsben is mindig tele vannak virágokkal.</p>
<p>– Vajha ne lenne felségedre nézve Bécsben az otthon, hanem
minálunk!</p>
<p>A fejedelem e szóval csaknem kiesett a szerepéből; ez túlment a
százados illetőségén.</p>
<p>A fejedelemnő nagyon rá is nézett érte.</p>
<p>– Hogyan? Ezt is a fejedelem megbizásából mondta kegyelmed?</p>
<p>– Minden bizonynyal.</p>
<p>– Otthonnak kell neveznem azt a házat, a hol a gyermekeim
vannak, mondá erre a fejedelemasszony.</p>
<p>A fejedelem hátrarántotta a paripáját. Bizonyosan egy porszem
eshetett a szemébe, azt kellett kitörülnie.</p>
<p>Megint előre léptetett s folytatá a beszélgetést.</p>
<p>– Szabad a fejedelmet megnyugtatnom az iránt, hogy gyermekei
egészségesek?</p>
<p>– Mondja meg kegyelmed, hogy testileg, lelkileg épek,
egészségesek, jó órában legyen mondva! A nagyobbik igen szelid,
komoly és jó tanuló; már latinúl is olvas és confirmálva is
van.</p>
<p>Rákóczy csak alig tarthatta féken a nyelvét, hogy rögtön ne
folytassa a kérdést, mielőtt a mondottakat Ozmonda grófnő
lefordítja neki magyarra.</p>
<p>– És a kisebbik?</p>
<p>A fejedelemnő mosolygott. Milyen furcsa ember ez a kapitány! Ő
is olyan mohón tudakozódik a kisebbik felől, akár csak az apja.
Annak volt az a szivbeli kedvencze. Csak azért se dicséri fel
előtte – a rajkót.</p>
<p>– Óh a kisebbik, az nagy pajkos. Az inkább szeret játszani,
birkózni, mint betüket magolni. Makacs, akaratos, szilaj fiu:
egészen az apja fia! <span class="pagenum"><a name="Page_246" id=
"Page_246">-246-</a></span></p>
<p>Ha e szavaknál az arczába nézett volna Sarolta Rákóczynak,
lehetetlen, hogy ki ne találta volna a maga rejtélyét; az a
kisugárzó öröm mindent elárult volna az «ő» szemei előtt.</p>
<p>– Szabad-e jó hirrel visszaszáguldanom a fejedelemhez?</p>
<p>Rákóczyné még többet is mondott.</p>
<p>– Mondja el kegyelmed neki még azt is, hogy fiai minden reggel,
este az ő arczképe előtt mondják el imáikat. Mondja el neki, hogy
az ő neve az, a mivel ébrednek, az utolsó szó, a mivel aludni
mennek, ez békíti ki őket, ha összeczivódnak. Mondja meg neki, hogy
mikor asztalnál ülnek, legjobb falatját mindegyik a tányérján
felejti, azt mondják: «apa távolban van és talán éhezik.» Mondja
meg neki, hogy éjszaka, mikor magukra vannak, felkölti egyik fiu a
másikat álmából s tanítgatja azokra a magyar szavakra, a miket a
felszolgáló cselédtől ellopogatott, hogy tudjanak apával beszélni
valaha!</p>
<p>De már ezt nem várta be Rákóczy, hogy lefordítsák neki németből
magyarra. Nagyon tüzes volt a paripája. Előre ragadta. Nem
maradhatott meg a hintó mellett, hogy el ne árulja magát.</p>
<p>A fejedelemnő azt hitte, hogy ennek így kell lenni. Valamit
súgott Ozmondának, mire a grófnő, kihajolva a hintó ablakán,
visszahívta a lovagot.</p>
<p>– Kapitány úr! Jőjjön vissza, kérem. A fejedelemnő meg akarja
önt jutalmazni.</p>
<p>Rákóczy visszatérve, feszes udvariassággal viszonzá:</p>
<p>– Felséges asszonyom! Nekem a fejedelem által meg van tiltva
minden jutalom elfogadása.</p>
<p>– De «ezt» talán? mondá Sarolta, letörve egy ágat a lilaszin
orgonavirágból s odanyujtva azt Rákóczynak.</p>
<p>Ehhez már nem kellett tolmács.</p>
<p>Rákóczy levette a kalpagot fejéről, s míg Sarolta az
orgonavirágot a sastollas forgó mellé odatüzte, egy áhitatteljes
csókot lehelt arra a hófehér bársonykézre. <span class=
"pagenum"><a name="Page_247" id="Page_247">-247-</a></span></p>
<p>És Sarolta még akkor sem ismert rá.</p>
<p>A fejedelem aztán vágtatott tova a «maga» virágjával
Nyitra-Lehota felé; nemsokára messzire elhagyta a nehéz hintót, a
mi lassan döczögött előre a maga hatos fogatával.</p>
<p>Ilonka nem rontotta el a tréfát az egész beszélgetés alatt.
Pedig sok jó alkalma lett volna hozzá, hogy megitassa az egereket,
mert mindent értett, a mi másra nézve titok volt; de tartotta magát
szilárdúl a férje utasításához, s ha néha-néha elővette az
érzékenység, eltakarta az arczát a kézbeli kendőjével, mintha az
uti por ellen védelmezné magát, s a mellett ugyan őrizkedett a
fejedelem arczára tekinteni, nehogy elárulja magát, hogy ismeri ezt
a lovag urat valahonnan.</p>
<p>Hanem épen ezáltal tette magát gyanussá – Ozmonda előtt.</p>
<p>Ozmonda észrevett a fejedelemnővel beszélgető lovag arczán
valami könnyű megdöbbenést, a mint az Ocskaynét meglátta a hintóban
s az sem kerülte ki a figyelmét, hogy a lovag többször vetett
beszéd közben futó pillantásokat Ilonka felé, míg Ilonka
állhatatosan a fejedelemnő arczára nézett, sőt néha kitekintett a
hintó másik ablakán a mezőre. Ez a közöny erőltetve van. Egy ilyen
szép délczeg lovagot minden nőnek ugyan szembe kell nézni, – a ki
azt először látja.</p>
<p>Ezt nem akarta Ozmonda kitanulatlan hagyni.</p>
<p>A mint a kisérő lovag elvágtatott, azonnal megszólitá
Ilonkát.</p>
<p>– Kegyelmed, brigadérosné asszonyom (a fejedelemnő előtt az
udvarhölgyeknek nem volt szokás egymást tegezni), ismeri talán ezt
a lovagot?</p>
<p>Ilonka meglepetve tekinte a kérdezőre.</p>
<p>– Honnan gondolja ezt kegyelmed?</p>
<p>– Onnan, hogy egyszer sem akart ránézni, mindig elfordította az
arczát. Ha soha sem látta volna, jobban megnézte volna. Látta őt
már valamikor? <span class="pagenum"><a name="Page_248" id=
"Page_248">-248-</a></span></p>
<p>Most itt lett volna a feladat: mondani valamit, a mi az
igazságot – megkerüli!</p>
<p>Hiszen ha csak mondani kellene, az még valahogy kitelnék; de mit
szól hozzá az arcz, mely arra a puszta gondolatra, hogy most
hazudni kellene, egyszerre tűzlángba borul?</p>
<p>Az elpirulást pedig másra magyarázzák. Ozmonda kaczag.</p>
<p>– Haha! Kegyelmednek ugyan melege lett egyszerre! Nem látta, nem
ismeri ezt a lovagot?</p>
<p>– Láttam is, ismerem is, mondá Ilonka, s ezzel a szóval
visszaparancsolta a lázadó piros vért az arczából. Nem esett
hazugságba. De a szive mégis csak nyugtalanul dobogott, mintha
valami nagyot vétett volna.</p>
<p>– Akkor a nevét is tudja kegyelmed?</p>
<p>– Tudom; de nem mondhatom meg.</p>
<p>– Ej, ej! egy név, a mi kimondhatatlan! Ez veszedelmes titok
lehet.</p>
<p>– Ha veszedelmes, csak rám nézve az.</p>
<p>– És Ocskayra nézve nem?</p>
<p>– Épen nem.</p>
<p>– A kapitány igen szép ember.</p>
<p>– Igazán az.</p>
<p>– Ideálja a férfinak.</p>
<p>– Magam is azt hiszem.</p>
<p>– Még Ocskaynál is szebb embernek találja kegyelmed?</p>
<p>– Még nálánál is. Ő a legszebb férfi Magyarországon.</p>
<p>– Ah ez naiv vallomás. A női erény hazájában! Hát már idáig
terjed Trianon?</p>
<p>Ozmonda csipkelődései nem fájtak volna Ilonkának, ha a
fejedelemnő arczán nem kellett volna látnia a szigoru megróvást, a
mi ezeket követte. Sarolta maga példányképe volt a hitvesi
hűségnek.</p>
<p>– Hagyj békét Ilonának! mondá a fejedelemnő.</p>
<p>– Hisz én nem kérem semmi titkát, csak az ismerős lovagnak a
nevét. Azt felséged is követelheti tőle. <span class=
"pagenum"><a name="Page_249" id="Page_249">-249-</a></span></p>
<p>– Az igaz, Ilona? Hogy híják ezt a lovagot?</p>
<p>Ilona arcza most már elsápadt; olyan volt, mint a vallatott rab,
a ki a biró kulcsos kérdései előtt alig tudja tovább rejtegetni
titkát.</p>
<p>– A nevét nem mondhatom meg.</p>
<p>– Akkor te szereted őt.</p>
<p>A mikor ezt mondta a fejedelemnő, arczában annyi nehéz vád, oly
terhelő itélet volt, hogy Ilonka nem tehetett róla, de kénytelen
volt magát ellene védelmezni. Csendesen, nyugodtan válaszolt.</p>
<p>– Szeretem: mint a hogy szereti bizonynyal minden magyar
asszony.</p>
<p>Sarolta arczán, mint a felébredés, oly gyors volt egyszerre az
átmenet a fagyos szigorból a verőfényes örömbe.</p>
<p>– Ez Rákóczy volt? kiálta, megragadva Ilonka kezét. S azzal be
sem várva a választ, hirtelen kihajolt a hintó ablakán s utána
nézett sokáig az eltávozónak. Olyan jól esett még a porát is látni,
a mit lova fölvert az úton.</p>
<p>Azalatt pedig el nem ereszté Ilona kezét a magáéból. S mikor már
nem láthatott a hintóablakból semmit, akkor engesztelő kegygyel
megcsókolá Ilonka arczát, s aztán feddő szóval fordult
Ozmondához:</p>
<p>– Látod, ezt a titkot te vallattad ki Ilonával! Neki nem kellett
volna ezt elmondani. Már most hozzuk helyre a hibánkat s tegyünk
úgy, mintha nem tudtunk volna meg semmit.</p>
<p>Ozmonda irigy volt Ilonkára. Ugy tett, mintha örülne a sikerült
tréfának.</p>
<p>A fejedelemnő pedig egész gyermekké lett az örömtől, alig birt
magával. Ilonka szavait szedte elő rendbe.</p>
<p>– Hát csakugyan ő a legszebb férfi az országban? Hát igazán
ideálja a férfinak? Még Ocskay Lászlónál is szebb férfi?
Igazán?</p>
<p>Olyan lett az arcza, mint egy menyasszonyé.</p>
<p>Vége volt a feszes etiquettenek; a három asszony össze-vissza
fecsegett minden édes bohóságot – az ismeretlen <span class=
"pagenum"><a name="Page_250" id="Page_250">-250-</a></span> lovag
felől, magyarázva ezt a képzelhetlen átváltozást és leginkább
csodálkozva, hogy a fejedelemnő hogy nem ismert rá legalább a
szemeiről, de a hangjáról sem a férjére?</p>
<p>– Én attól féltem, hogy a fejedelem elárulja magát, mikor a
gyermekeiről beszélt a fejedelemasszony; mondá Ilonka.</p>
<p>– Ahán! Azért ragadta úgy el egyszerre a paripája előlem!</p>
<p>– Én nagy vétséget követtem el, tudom, mondá Ilonka, hogy nem
tudtam megőrizni a titkot, de mikor úgy fájt a lelkemnek, a miért
azt mondtam, hogy van Ocskaynál szebb férfi a világon.</p>
<p>Ozmonda nevetett. «Pedig nem is igaz. Nekem Ocskay szebb.»</p>
<p>Ilonka rábámult. Hogy lehet egy nő olyan vakmerő, hogy a feleség
előtt legszebb férfinak találja annak a férjét.</p>
<p>Ozmonda vette észre a hatást s csak azért is növelte azt:
«Bizony mondom: ha valakit szerencsétlenné akarnék tenni, az nem a
fejedelemnő volna, hanem Ocskayné asszonyom.»</p>
<p>– Vigyázzunk! suttogá Sarolta, Ocskay jön!</p>
<p>Arra egyszerre mind a három hölgy komolyságra erőltette az
arczát, hogy Ocskay észre ne vegye, miszerint a titok ki van
találva.</p>
<p>Azt jött jelenteni a brigadéros, odalovagolva a hintó mellé,
hogy a lehotai várkastélynál pihenőt fognak tartani, hogy az egész
kiséret együvé jöhessen s aztán együtt vonulhassanak be Nyitra
várába.</p>
<p>A Pozsonyban volt külföldi követek s a cancellár, Wratislaw és
azonkívül a közbeeső vidék uri rendjének szinejava mind
csatlakozott a fejedelemnő kiséretéhez; úgy, hogy a
határvendéglátónál már egész szekérvár gyűlt össze.</p>
<p>A fejedelemnő nem birta jó kedvét eltitkolni. Egész éles szint
kapott tőle az arcza. <span class="pagenum"><a name="Page_251" id=
"Page_251">-251-</a></span></p>
<p>– Brigadéros uram! mondá Wratislaw Ocskaynak. A fejedelemnő
nagyon jó pirosítót használ. Tegnap még olyan halavány volt, ma meg
olyan szinben van, mint egy farsangi menyecske.</p>
<p>– Azt a pirosítót alighanem az én feleségem adta neki kölcsön,
sejteté Ocskay, gyanakodóan nézve az asszonya után, a ki azonban
nagyon kerülni látszott a férje szemeit.</p>
<p>Innen aztán cum genitibus indulának meg Nyitra felé. Mentől
közelebb jutottak, az út annál inkább el volt lepve összesereglett
népsokaságtól: az örömujjongó tömegtől csak lépésben lehetett
haladni. A hintó mellett lovagló Ocskay pedig alig birta az
odafurakodó bámulókat vissza tartani, hogy a lovak lábai, meg a
kerekek alá ne kerüljenek.</p>
<p>Az ágyúk üdvlövései dörögnek a messze kimagasló Czoborhegy
bástyafokáról, elenyészve a nép üdvriadalában.</p>
<p>Az egész tájékot Nyitra felől arany köd borítá, a mint a lemenő
nap a porfelleget bevilágította.</p>
<p>Egy tölgyfa-csoportoktól körülárnyalt dombon várt a fejedelem
kiséretével az érkezőkre.</p>
<p>Környezetét képezték az erdélyi nemesek, a magyar főurak, a
párduczbőr kaczagányos skarlátpiros dolmányos palotások, s az
idegen főtisztek pompában tarkálló csoportjai. Ő maga azok közt a
legfényesebb alak, királyvörös bársonymentében, aranyszövetű
dolmányában, hermelines kalpaggal a fején; igazi fejedelmi
jelenség.</p>
<p>A rengő kócsagtoll mellé oda volt tűzve a margaranthusvirág
is.</p>
<p>Mikor a fejedelemnő hintaja megérkezett a domb elé, Ocskay
László előre vágtatott a fejedelem elé s kardjával üdvözölve őt,
jelenté, hogy küldetését bevégezte. Mire a fejedelem inte neki,
hogy dugja a kardját a hüvelyébe, a mi hadirendben álló katonákra
nézve nagy kitüntetés.</p>
<p>S azzal a fejedelem odalovagolt egyedül a hintóhoz, s
<span class="pagenum"><a name="Page_252" id=
"Page_252">-252-</a></span> ott leszállva a lováról, maga emelé le
a hintóból a fejedelemnőt.</p>
<p>Mikor megölelték egymást ott az egész nép láttára, azt dörmögé a
fejedelem szerelmetes szóval:</p>
<p>«Hát a «rajkó» csakugyan egészen az apja fia?»</p>
<hr class="tb" />
<p>Eddig tartott a csupa fény: – most jön az árnyék.</p>
<h2>ÁRNYÉK A FÉNY KÖZÖTT.</h2>
<p>A viszontlátás első boldog napjai a fényes Nyitra várában nem
tarthattak soká. A szövetséges rendek, s békéltető külföldi
hatalmak követei Érsekujváron vártak a fejedelemre. Ott kellett a
békekötés nagy munkájához hozzákezdeni.</p>
<p>Érsekujvár nem az volt akkor, a mi most.</p>
<p>Most is elég nevezetes város. A vasuton járókelőket itt várja a
Bécs és Budapest közt legjobb étkezőhely, s a kiszállásnál
mulhatlanul fogadja a vidék permanens czigánybandája, walzert húz,
ha osztrák egyenruhák szállnak ki a waggonból, nemzeti nótát, ha
magyar celebritásokat sejt meg az utasok közt. – Akkoriban
Érsekujvár a leghíresebb erősségek egyike volt Magyarországon. –
Akkor volt még csak erős statio azoknak, a kik Bécsből Budára, vagy
megfordítva utaztak.</p>
<p>Ma már nyoma sincsen a várnak.</p>
<p>A hatágú várcsillag minden ága egy nő nevét viselte; az egyik
volt a «császárnő», a másik «zrinyinő», harmadik «bécsinő»,
negyedik «csehnő», ötödik «forgácsnő», hatodik «frigyesnő». E földi
csillaghoz jöttek oda eltemetkezni a világ minden nemzeteinek
vitézei; ott feküsznek szépen: kunok, örmények és tatárok,
Abessynia és Arabia lakói; dánok és spanyolok, frankok, németek,
ráczok, és lengyelek; együtt a magyarokkal: – most valamennyi
fölött a szántó ekéje húzza a barázdákat. <span class=
"pagenum"><a name="Page_253" id="Page_253">-253-</a></span></p>
<p>Husz évvel Rákóczy támadása előtt hosszú ostrom után foglalta el
azt a római császár a török császártól, most sokkal könnyebben
jutott hozzá, (a várbeli magyarok segítségével) a magyar fejedelem.
Itt volt a fejedelmi udvar. Itt gyültek össze a fejedelemnő
megérkezésekor a külhatalmak követei s a bécsi udvar
megbizottai.</p>
<p>Alig fértek el valamennyien a városban: a kis földszinti
házacskákban kellett magukat meghuzniok. Azoknak, a kik Versailles,
London, Amsterdam, Moszkva pompájával voltak elkényeztetve, nehéz
volt magukkal elhitetni, hogy Érsekujvár is residentia.</p>
<p>Pedig az volt. A mit nem bizonyítottak a falak, bizonyították az
emberek, még pedig nemcsak azok, a kik a falakat lakják, hanem a
kik a sátorok alatt tanyáznak. Az egyszerű kis franciscanus
kolostorban, mely a fejedelmi várlakot helyettesíté, a «két» magyar
haza főrendei voltak összegyülve; kinn a ponyvák alatt
tizenhétezernyi válogatott harczos tanyázott, azonkívül Ocskay
dandára. Hadsereg volt az akkor.</p>
<p>Másnap reggel, a fejedelemnő megérkezése után, bemutatta Rákóczy
Ferencz Saroltának a maga pompáját: – hadseregét.</p>
<p>Saroltának mutatta be, de az idegen uraknak volt szánva a
látvány.</p>
<p>Egy egész hadi nép csatarendben felállítva. Szép egyenruhás
hajdu sorezredek, farkasbőr kaczagányos lovasság, a palotások piros
és sárga dolmányokban, a franczia granátos zászlóalj medvebőrös
süvegeivel, a svéd zsoldos csapat, tászlis dókájában, háromszögletű
kalapjával, a török szarácsik, makk alakú bojtos süvegeikkel,
hosszú dárdákkal, kiváltképen pedig az erdélyi nemesi gárda, minden
gavallér más-más szinű, szabású ős magyar viseletben, s mindezek
mellett egész sorai a rézágyúknak! Valójában, a kinek ilyen kiséret
áll a háta mögött, az nevezheti magát fejedelemnek! Egytől-egyig
harczedzett vitézek. S vezéreik is megannyi csatában kipróbált
<span class="pagenum"><a name="Page_254" id=
"Page_254">-254-</a></span> hadverők. Vak Bottyán, a török háborúk
hőse, Eszterházy, Forgách, Andrássy, az osztrák hadseregnél
kitanult tábornokok; Bercsényi, a nagy organisátor, Károlyi, a
mindig győztes, Ocskay, a Rákóczy mennyköve; azonkívül a franczia
főtisztek a táborkarnál. S mindenekfelett maga Rákóczy Ferencz, a
kiben a nagy hadvezér, a hazáját szerető nemes szív, az eszes
politikus és a bátor férfi nagy tulajdonságai voltak egyesülve,
hogy őt arra a polczra emeljék, a honnan szemközt állva ifju
ellenfelével, azt kívánhatja tőle, hogy az őt nevezze úgy, a hogy
fejedelmek szokták egymást nevezni: «testvérnek».</p>
<p>Ezt volt a legnehezebb megadni: erről volt lehetetlen lemondani.
Mindenki óhajtotta pedig, hogy béke legyen!</p>
<p>Olyan közelre szálltak le a csillagok az égből, az ember azt
hitte, hogy csak a kezét kell kinyujtani, hogy leszedje onnan: a
béke, a jóllét, a nemzeti nagyság, a szabadság, a művelődés, a
hatalom, a dicsőség, megannyi csillag! Csak egy szó, és mind itt
vannak az ember forró kezében, – csak egy szó s mind visszarepültek
az elérhetlen hideg magasba.</p>
<p>Az új császár, József, személyes ifjukori jó barátja volt
Rákóczynak; mondják, hogy a börtönből megszabadításában is része
volt neki, a magyarokat szerette; meg volt koronázva királynak.
Pozsonyban, a történelmi halmon megtette a négy vágást szent István
pallosával a világ négy sarka felé, Rákóczy nem követelte tőle ezt
a koronát (még most nem), csak az erdélyi fejedelmi süveget, a mit
Erdély rendei tettek az ő fejére. Hű szövetséges akart maradni. A
magyar nemzet szabadságát követelte vissza. Erdély
fejedelemválasztási jogát, – nem a maga személyének: az országnak.
Kész volt a fejedelmi süveget átadni akárkinek, de nem eldobni.</p>
<p>Azt mondják: a fejedelmek kezei hosszúk; – miért hogy mégis
olyan nehezen érnek egymással össze, a béke kézszorítására?</p>
<p>A katonai parádé legnagyobb dicsérettel ment végbe. <span class=
"pagenum"><a name="Page_255" id="Page_255">-255-</a></span> Ocskay
brigadéros dandára különösen felmagasztaltatott mind a külföldi
képviselők, mind az osztrák főurak által. Meg is volt Ocskay
magával elégedve.</p>
<p>A katonai pompát követte egy pompás lakoma, melyben a magyar
szakácsművészet ismét hiresen kitett magáért. Ittak ott áldomásokat
magyar, német, franczia, svéd, angol, hollandi, lengyel és orosz
nyelven; elnevezték a toasztmondók Rákóczyt csillagnak, napnak,
tündérnek, oroszlánnak, félistennek, csak csak épen e szót:
«fejedelem» nem szalasztották ki az ajkaikon, míg végre Bercsényi
maga fel nem kapta a poharat s latinul, hogy mindenki megértse, fel
nem köszönté Rákóczyt, mint «princeps Transsilvaniæt». Erre aztán a
magyarok természetesen nagy vivátot kiáltanak, Wratislaw a poharára
tette a tenyerét s igazi cseh őszinteséggel kimondá, hogy ő neki
előbb Bécsből kell utasítást vennie, mielőtt ily áldomásra poharat
ürítene; az angol úgy tett, mintha egyszerre megsüketült volna, a
muszka rosszul lett s el kellett egy időre hagynia az asztalt, a
franczia ellenben felszökött a helyéből s körüljárt sorba
koczintani minden nevezetességgel s akkor vette észre, mikor a
helyére visszakerült hogy a poharában nincsen bor.</p>
<p>Rákóczy meg volt hatva Bercsényi hűségétől.</p>
<p>– Ugyan te Bercsényi, mondá neki, volna-e a világnak olyan
kincse, a miért te engem el tudnál árulni?</p>
<p>A mire Bercsényi ezt mondá:</p>
<p>– Bizony mondom neked, én fejedelmem, hogy nincs a világnak
olyan kincse, sem olyan veszedelem a földön, sem olyan fényes
hatalom, a mi engem arra vegyen, hogy téged elhagyjalak valaha, –
hanem egy kis neheztelésért nem mondom, hogy el nem
hagyhatnálak.</p>
<hr class="tb" />
<p>Lakoma után a fejedelem a magas vendégek mulattatására egy
eredeti szinmüvet adatott elő, a minek a czíme volt a Garabonczás
diák: diákok által szerzett, diákok által előadott tréfa, a miben a
nőszerepeket is mind a <span class="pagenum"><a name="Page_256" id=
"Page_256">-256-</a></span> muzsafiak játszották. Általános
tetszésben részesült a czímszerep játszója, a ki négyféle alakban
is megjelen, majd mint öreg koldusasszony, majd mint prédikáló
faczipős barát, aztán megint mint muzsikus czigány, utoljára mint
kuruzsló olajkáros, s mindannyiszor meglepően el tudta változtatni
az alakját, arczát, hangját, s a külömböző alakokat beszédmódjukban
is hiven utánozá.</p>
<p>Ocskay ráismert ez alakra, még a szinpadon. Ez az ő pataki
diákja volt, a kivel Léván mulatása közben, az Ilonka
gyönyörüségére, Racine-féle darabokat adatott elő. Jávorkának
hivták. Az előadás után bemutatta a fejedelem a fiatal Rosciust az
idegen uraknak, a maga igazi mivoltjában, a midőn a katonás
magatartású, büszke fejhordozásu vitézi alakról senki sem mondta
volna, hogy ez az imént meggörnyedt komédiás. Jávorka a fejedelem
egyik belső iródiákja volt, s a legbátrabb viaskodó; úgy, hogy
sokkal többet forgatta a kezében a csákányt, mint a pennát.</p>
<p>Ocskay nagyon megörült, mikor Jávorkára ráismert. Mindig
tetszett neki ez a fiatal ember, a ki még csaknem gyermek volt, a
mikor a zászlója alá állt, s azóta sem nőtt ki a bajusza (nagy
boszuságára). Az ilyen emberek, a kiknek nem akar bajuszuk nőni,
rendesen keserüek, satyrikus humoruak a többi bajuszszal megáldott
szerencsés emberek iránt, s csípős észrevételekkel igyekeznek a
kigúnyolt hiányért maguknak elégtételt venni. Ez tetszett Ocskaynak
Jávorkában leginkább, hogy ez mindenkinek ismeri a gyönge oldalát,
s ha teheti, megszólja.</p>
<p>A szini előadás után a fejedelemnő a hölgyekkel visszavonult
teázni a belső szobáiba, az urak pedig a kártyázóasztalokhoz ültek.
Ocskayt is hítták, még pedig Bercsényi asztalához, de kimentette
magát, hogy később majd helyt áll: elébb Jávorkával van valami
beszélni valója. – Félrevonultak a tornáczba.</p>
<p>– Mit szeret kegyelmed inkább a kártyában: veszteni, vagy
nyerni? kérdezé Jávorka Ocskaytól. <span class="pagenum"><a name=
"Page_257" id="Page_257">-257-</a></span></p>
<p>– Ugyan furcsa kérdés.</p>
<p>– No, mert az bizonyos, hogy veszteni baj, de minálunk még
nagyobb baj – nyerni.</p>
<p>– Nem értem egészen.</p>
<p>– Hát még kegyelmed nem hallotta hírét Bercsényi pénzes
zsákjának?</p>
<p>– Nem igen nagy híre van arról generális uramnak, hogy zsákkal
állna nála a pénz.</p>
<p>– Pénze válogatja. – Nem régiben együtt kártyázának éjfélután
kakaskukorításig vezéruraimék. Bercsényi roppant pénzt elveszített,
Szirmay nyerte el. Az összeg nem volt készen Bercsényinél, azt
mondta, reggelig megküldi Szirmaynak; azzal hazamentek a szobáikba
aludni. Hát a mint reggel Szirmay ki akar jönni az ajtaján, majd
ott nyomta a pénzes zsák, a mi az ajtajának volt támasztva. Olyan
nagy zsák volt az, a minőkben a gyapjut szokták szállitani. Tele
volt rézlibertással. S a zsák oldalára oda volt ragasztva a
miskolczi nagy tanácsgyülés határozata, miszerint a rézlibertást
minden ember tartozik elfogadni adósság fejében, s a ki azt el nem
fogadja, nótába vétetik. Ezt a határozatot Szirmay pártolta épen
legjobban. Szegénynek úgy kellett a palotások után kiabálni, hogy
emeljék félre a pénzes zsákot, külömben ki nem jöhet az
ajtaján.</p>
<p>Hiába haragudott érte, mert kinevették. Nem tehetett okosabbat,
minthogy következő este meg ő vesztett el nagy összeget Forgách
ellen. Forgách nem tudta még a dolgot s reggelre az ő szobájába
vándorolt a zsák. S azóta folyvást vándorol, ha egy új embert
kaphatnak; ha veszt, az is jó, ha nyer, nyerni hagyják bolondul,
hadd örüljön neki: másnap aztán ő emelheti a pénzes zsákot.</p>
<p>– Hát a fejedelem nem haragszik érte, hagy az ő pénzét igy
kicsúfolják?</p>
<p>– Nem tudja a dolgot, én pedig meg nem mondom neki. Mert ha
megtudja, beváltja a rezes zsákot aranynyal; pedig most sincs
pénze. <span class="pagenum"><a name="Page_258" id=
"Page_258">-258-</a></span></p>
<p>– Nincs? kérdé Ocskay elbámulva. Hisz én velem Pozsonyban
ezüstöt szóratott az utczán a nép közé.</p>
<p>– Bár inkább mi közénk szórta volna kegyelmed. Mi úgy élünk mint
az ördög árván maradt hét fia.</p>
<p>– Hát azok hogy éltek?</p>
<p>– Úgy, hogy ha egy jóllakott, hat koplalt; s ha egy nap mind a
hat jóllakott, akkor hat nap mind a hét koplalt. – Erről persze
kegyelmednek még csak sajdítása sincsen; mert kegyelmednek ha
elfogy a költsége, átugrik Austriába, beszerzi a télire valót,
felruházza az ezredét a morva posztóból; de mi idebenn, a kik a
nagy háborut csináljuk Magyarországon, csak a pénzverésből élünk. A
körmöczi, selmeczi aranyat kiküldjük Sziléziába posztóért,
ágyúkért, fegyverekért, idebenn a kongóval fizetünk. Zúgolódik is
az atyafiság a sok «szabadságért»; s azt suttogják kalap alatt,
hogy a fejedelem, meg Bercsényi a maguk számára rakják félre az
aranyat-ezüstöt.</p>
<p>– Hát a franczia segélypénz?</p>
<p>– Nem látta kegyelmed, hogy koczintott a követ úr az asztalnál
az üres pohárral? Igér sokat, keveset ád.</p>
<p>– Igaza van, adjon maga a nemzet. A ki szabad akar lenni,
feszítse meg a maga erejét, ne várja az égből a mannát.
Contribuáljunk.</p>
<p>– Csakhogy ezt nem lehet lefordítani magyarra. Contribuálni.
Ilyen szó nincs a magyar dictionáriumban. Hiszen a német ellen is
azért támadtunk fel, hogy contribuáltatni akart; s azért fogtunk
fegyvert, hogy a mi ilyen kegyetlen czudar szó van a világon, mint
«dica», – «portio», – «subsidium», – «contributio,» azt mind
lekaszaboljuk.</p>
<p>– Hát a nemesi rendek? főurak?</p>
<p>– A főurak? A kiket kegyelmed itt lát, az mind hű szolgálatainak
jutalmát sürgetni van itten, s ez a sok czifra erdélyi mágnás, a ki
mind úgy néz le ránk, mintha csak kölcsön adta volna nekünk a
fejedelmet, otthon minden darab boglárjával adós egy szásznak, meg
egy örménynek, <span class="pagenum"><a name="Page_259" id=
"Page_259">-259-</a></span> s a zöld szattyán sarujának minden
csikorgása a brassói varga pénzét siratja. – «Miseria cum
sale.»</p>
<p>– Apró bajok, vigasztalá (magát) Ocskay. Minden
szabadságharczban így van. A financziális oldala a dicsőségnek
fekete. Azt csak nem tagadod fiam, hogy hadseregünk hatalmas?</p>
<p>– «Miseria cum aceto!» mondá erre Jávorka. Azt meg már épen jobb
nem látni közelről. Isten csodája, hogy a fejedelem rég oda nem
dobta a kormánybotot közéjük s úgy nem tett velük, mint szent Pál
az oláhokkal. A hány vezér, az majd mind felfalja egymást. A mit
Bercsényi fundál, azt Forgách tőből kiforgatja, e mellett úgy
ügyelnek egymásra, mint két udvari dáma. Jaj annak, a ki az
etiquettét megsérti. Valódi hypochondrái a becsületérzésnek. Ott is
fáj nekik, a hol senki sem bántotta. Keresve-keresik, hogy mivel
sérthesse meg egyik a másikat? egy szóban, egy tekintetben, egy
elmulasztott üdvözlésben. – Hallja meg kegyelmed és nevessen, mi
történt a mai hadiszemle alatt? országos nagy eset. Forgách
kommandirozta a felállított hadakat, midőn a fejedelem végig
lovagolt a hadsor előtt. Mikor aztán a hadsorok háta mögé került, a
fejedelem tisztességből hüvelyébe dugatta a kardot a tábornokkal,
úgy lovagoltatta az oldalán. A másodszori szemlénél Bercsényi járta
körül a hadi lineát. Ez meg elfelejté Forgáchcsal hüvelybe dugatni
a kardot, mikor visszakerültek. Forgách most e fölött dühös, a
fogait csikorgatja Bercsényire. Ő ezt szántszándékos megsértésnek
veszi. Mint két udvari dáma! Mint két pedáns katonatiszt! Ez most
képes egy ütközetet elveszteni azért, hogy a kevély fővezér meg
legyen verve. Egy ilyen gyermekség miatt! – A fejedelem ideczélzott
az asztal fölött azzal a meglepő kérdésével Bercsényihez, a mire
még meglepőbb volt a felelet. Higyje el kegyelmed, hogy a háborúban
csak a verekedés maga a tiszta munka, a többi – előtte-utána –
csupa kóczrágás, kis kutyafésülés, ispitályflastrom, enyves kéz,
koldústarisznya, miseria cum sale et aceto. <span class=
"pagenum"><a name="Page_260" id="Page_260">-260-</a></span></p>
<p>Ocskay jót nevetett a bohó fiu expectoratióin. Hitte, hogy lehet
bennük valami igaz, de hogy a való mennyire meghaladja a leírást,
azt csak másnap tapasztalá.</p>
<p>Takarodóverés előtt ugyanis a vezérek mind felgyültek a
fejedelem elfogadótermébe a tábori jelszó megtudása végett; a
brigadérosok kinn maradtak, a két tábornok, Bercsényi és Forgách,
bementek a fejedelemhez, a jelszót átvenni.</p>
<p>Kevés vártatva, a nélkül, hogy a fejedelem belső szobájából
valami hangosabb szóváltás hallatszott volna ki, hirtelen feltárul
az ajtó, s kilép rajta Forgách, nagy felindulással, minden
tiszteletet mellőző módon becsapva maga után az ajtószárnyat, az
arcza sápadt volt, az ajkai szederjesek, a szemei fehérét elfutotta
a sárgaság, a kezei reszkedtek, a megsértett kevélység szellete
jött előtte három lépésnyire.</p>
<p>Ocskayt épen útjában találta, de úgy tett, mintha nem látná meg,
elnézett a feje fölött.</p>
<p>– Mi a tábori jelszó? Kérdé tőle a brigadéros.</p>
<p>Erre Forgách felcsapta a fejére a kócsagos kalapját s azt mondá:
«eb ura a fakó!» – S azzal rengő léptekkel mérte végig a termet, s
úgy ment ki onnan, hogy kicsapta az ajtót s be sem tette maga
után.</p>
<p>Az alvezérek utána bámultak s aztán dörmögve kérdezék egymástól:
ez lesz a jelszó: «eb ura a fakó!»</p>
<p>Hiszen nagyon nevezetes szó volt az; régi is nagyon. Pár év
mulva egy hírneves országgyülés határozatának bevezető mondata
lett, de az értelmét ma is nehéz megmagyarázni. Olyankor hangzik ez
el a magyar ajkáról, mikor valakinek fel akarja mondani az
engedelmességet, a mikor egy nálánál hatalmasabbal szembeszáll; a
mikor törni akar valamit, a mi nem hajol. Hanem az lehetetlen, hogy
ez tábori jelszónak volna most kiadva.</p>
<p>A mint ezen tanakodtak, ismét felnyilt a fejedelem szobájának
ajtaja, nem nyilt, de szakadt, s kirohant rajta Bercsényi, mint egy
vad oroszlán. Arcza tűzláng, <span class="pagenum"><a name=
"Page_261" id="Page_261">-261-</a></span> minden vonása ideges
rángatózástól eltorzulva; tajtékzó ajkán érthetlen szótagokra
szakadozik az öntudatlan beszéd. Nem lát meg senkit, a két
előrenyujtott tenyerével taszít minden embert félre, a kit útjában
talál; e közben a kardja a lába elé akad, majd el bukik benne,
akkor azt fogcsikorgatva tépi le az övéről s tokostul együtt a
sarka alá gázolva, ketté akarja törni, az ércz kardtok elgörbül, de
nem törik; a kardot sem lehet kihuzni belőle; arra dühösen az
asztal alá vágja a kardot tokostul együtt, s rohan ki a teremből,
majd magával viszi a szárnyajtó másik felét is; s mikor a tornáczba
kiér, elkezd fuldokolva kiabálni: «Vizet! vizet! Nem! Mérget!
Tenger sem mossa le! Mérget! Hadd ölöm meg magam! Kutya! Rabszolga!
Én vagyok az! Orvost! Lánczot rám! Lőjjetek agyon! Ne jöjjön elém,
a ki szeret! Nem kell semmi! Megőrülök! Vér van körülöttem!
Belefulladok!»</p>
<p>Erre a lármára összefutott az egész udvari nép, az
asszonyemberek nagy jajveszékelést csaptak Bercsényi fölött, senki
sem tudta, mi baja lehetett. Egyik azt vélte, halszálka akadt a
torkán, másik, hogy vitriolt ivott tévedésből. Odafutott a felesége
is, a ki különben mindig tudott vele bánni, most arra sem ismert
rá, a ruháit tépte magáról, a nyakravalóját bontotta mint egy
őrült, s czibálta a saját üstökét; utoljára összerogyott, görcsös
rángatózások közt, úgy fogták fel és vitték a szobájába, a hova
doctor Wolffius az egész orvosi apparatusával együtt nyomban
követte. A tudós doctor Bercsényitől a fejedelemhez sietett s az
előteremben csak annyit mondott a diagnosisból a tudakozó
uraságoknak, hogy Bercsényin kiütött a szent Vitustáncza.</p>
<p>Mindenki azt hitte, hogy itt valami megrendítő catastróphának
kellett végbemenni. A fejedelem szobájában pedig folyvást nagy
csendesség volt.</p>
<p>Nemsokára előjött a szobából Jávorka, hidegvérét jól megőrzött
arczán könnyű gúnymosoly fintorgott.</p>
<p>– Hová oly sietve, fiam? kérdezé tőle Ocskay. <span class=
"pagenum"><a name="Page_262" id="Page_262">-262-</a></span></p>
<p>– Viszem a fővezérnek a fejedelem asszony repülő sós
üvegcséjét.</p>
<p>– Mi történt odabenn? kérdezék egyre Jávorkától a többi
urak.</p>
<p>Az iródiák vállat vont:</p>
<p>– «Multi rixantur de lana sæpe caprina.» (Sokan össze tudnak
koczódni még a kecskeszőr fölött is.)</p>
<p>– De hát a tábori jelszó? sürgeté Ocskay.</p>
<p>– Úgy? Hát a generálisok nem mondták meg az uraknak?</p>
<p>– Az egyik azt mondta, hogy «eb ura a fakó!» a másik meg azt,
hogy «czoki tenger!» de melyik az igazi?</p>
<p>Jávorka elnevette magát: ugyan szomorú nevetés volt! Azután
fülbe súgva mondá meg Ocskaynak a mai parolát.</p>
<p>– «Magad uram, ha szolgád nincs.»</p>
<p>Ocskay tovább adta a jelszót súgva, az alvezérek aztán vették a
kalapjaikat s nagy fejlógatva odábbálltak. Csak Ocskay László
maradt ott, megvárva, míg Jávorka visszatér.</p>
<p>Az nagyon hamar megtörtént.</p>
<p>– Mi veszedelem volt odabenn? kérdezé Jávorkától.</p>
<p>– Semmi veszedelem. Mulatságos dolog. Egy népdalt adtak elő
duettben. «Vagyok olyan legény, mint te!» Szép nóta az, kivált ha
két generális énekli, s hangjánál van mind a kettő.</p>
<p>– Összekaptak egymással?</p>
<p>– De meg egy kicsit a harmadikkal is.</p>
<p>– A fejedelemmel?</p>
<p>– Nem is mással. A mint a fejedelem Bercsényinek megsúgta a
tábori jelszót, Bercsényi Forgáchhoz lépett, hogy majd közli vele.
Erre Forgách konokul hátra lépett s azt mondta, hogy Bercsényitől
nem fogadja el a parolát, mert nem ismeri el főhadvezérnek, s azzal
megfordult a sarkán és kiment. Bercsényit e miatt elfutotta a
méreg. A fejedelem igazságot akart tenni, s békítő hangon jegyzé
meg, hogy hiszen igaz, hogy a szövetséges rendek nem <span class=
"pagenum"><a name="Page_263" id="Page_263">-263-</a></span> tették
meg Bercsényi uramat főhadvezérnek. Erre aztán «eltörött a mécses
cserép!» Bercsényi is el-kirohant, s most a Vitustánczot járja
herculesi dühében, mintha csak a Nessus-ing ragadt volna a
testéhez. Ilyen semmiségeken fordul meg a világ sorja, patronus
uram.</p>
<p>– De épen most, mikor a külföldi követek köztünk vannak, mikor
az összetartó erőt, az egyetértést kellene nyilvánítanunk. Ennek
rossz befolyása lesz az alkudozásokra.</p>
<p>– Azt a bécsi udvari dámát láttam suttogni ma reggel
Forgáchcsal. Aligha benne nincs a keze ebben a komédiában.</p>
<p>Ocskay is Ozmondára gondolt. Az ilyen jelenetek nagyon jók arra,
hogy a fejedelmet megpuhítsák.</p>
<p>Maga a hely szüke is segített növelni a bajt. Valami nagy
residentiában könnyű eltitkolni az udvari környezetnek az ilyen
összezördülést a fejedelem és tanácsosai közt; de Érsekujváron nem
lehet azt a jégre eltenni. A külömben is kicsiny és ostromoktól
elrombolt városban, a mi lakható magánház van, azt mind elfoglalták
a külföldi uraságok; az egyetlen nagy épületben, a franciscánusok
kolostorába összeszorul a fejedelem az udvarával és a fővezéreivel.
Az emeleten lakik maga Rákóczy, az egyik szárnyon saját udvari
személyzete, a másikon Sarolta és udvarhölgyei; a földszinten
tanyáznak Bercsényi és Ocskay, a feleségükkel és cselédségökkel.
Itt minden heves jelenetet egyszerre megtud az egész ház, s aztán
az egész világ.</p>
<p>Doctor Wolffius lépcsőn fel és alá száguldoz, repülő parókával,
aztán végig valamennyi szobán, papirszalagos phiolákat, pilulás
dobozokat hordva mind a két kezében, a hóna alatt meg azt a
bizonyos veszedelmes lövőszerszámot; úgy vágtat, mintha ő maga is a
Vitustánczot járná, de már galoppban; minduntalan a fejedelemhez
fut be, mintha azzal tartana consiliumot.</p>
<p>– Nos, doctor! kérdi Ocskay. Nincs talán elég gyógyszer a
patikában a patiens számára? <span class="pagenum"><a name=
"Page_264" id="Page_264">-264-</a></span></p>
<p>– Dehogy nincs, szól a doctor, kihuzgálva egy csoport üveget a
zsebéből. Ez itt az aqua vitæ, ez a vincetoxicum, ez a salmagundi,
ez a moschus, ez a nostoc Paracelsi, ez a salamandra theriacalis.
Itt van, készen van, csak fel kell ragasztani, az emplastrum
diacodion, de mit használ mind, ha a patiens nem ereszti az embert
közel magához? Rúg, kapál, öklel, ha közel viszem hozzá az
orvosságot, s ha ezt a lövőszerszámot felé fordítom, pisztolylyal
fenyeget, hogy visszalő.</p>
<p>– Hát nincs ott Bercsényiné asszonyom?</p>
<p>– Baj, hogy ott van. Nem hogy segítene valamit, hanem még ő is
convulsio ridenst kapott ijedtében, mikor a férjét ilyen állapotban
meglátta; azt is le kellett fektetni, most az egyik szobában az úr
ejulál, a másikban az asszony cacchinnál: a sok cseléd egyik ágytól
a másikhoz szaladgál s szaporítja a confusiót, épen azért voltam a
fejedelemnél, hogy engedje meg, hadd kötöztessem le az ágyhoz
Bercsényi uramat; mert különben rá nem tudom ragasztani az
emplastrum terbenedictumot a sziv gödrére. De ő felsége nem engedé
meg.</p>
<p>Erre még egy új alak csatlakozék a consiliumot tartó csoporthoz.
Ocskay Lászlóné asszonyom. A fejedelemnő szobáiból jött elő, s a
férjét kereste.</p>
<p>– Ugyan, édes jó uram, mondá Ocskaynak, szépen körülczirógatva
az orczáját, engedj meg nekem valamit; a fejedelemnő már
beleegyezett.</p>
<p>– Mire adjam én még a placetumomat, ha a fejedelemnő
beleegyezett, drága kincsem?</p>
<p>– Azt hirlik, hogy Bercsényi uramat valami nehéz kór bántja: a
cselédnép nem tud mit tenni vele, s Bercsényiné maga is elájult.
Goromba kancsérolókra nem lehet őt bízni. Én sokáig voltam Bécsben
az apáczáknál, a kik ilyenféle betegeket gyógyítottak, hozzá
szoktam, beletanultam, engedd meg, hadd menjek oda a beteghez,
talán én tudom majd ápolni.</p>
<p>– Te! Te akarsz odamenni? kiálta fel Ocskay. Eszébe <span class=
"pagenum"><a name="Page_265" id="Page_265">-265-</a></span> jutott
az a sok keserű megbántás, a mivel Bercsényi az ő feleségét
illette, azokat ő mind el is panaszolta Ilonának bizalmas órákban.
S ez az asszony azt mind el tudta felejteni. Nem jut eszébe az,
hogy őt a fővezér megbántotta, csak az, hogy ez most beteg, s ő
segíthet rajta. «Eredj, bálványom, eredj!» mondá neki, és magához
ölelé.</p>
<p>Jávorka is értette a dolgot. Neki is sokszor volt alkalma
Bercsényi sarcasticus diffamatióit hallani Ilonka felől. Nem
állhatta meg, hogy kezet ne csókoljon neki. S azután bohókás
tréfával térdelt le előtte; de a tréfa mélyén komoly érzelem volt
rejtve.</p>
<p>– Oh, édes szent asszonyom; nem osztana kegyelmed én nekem is
bűnbocsánatot az eddig elkövetett s még ezután elkövetendő
bűneimért?</p>
<p>– Ha ellenem követte el, vagy szándékozik elkövetni azokat
kegyelmed, úgy bizony megbocsátom.</p>
<p>Jávorka soha sem feledhette el ezt a szót!</p>
<p>Doctor Wolffius aztán elkezdte Ilonkának magyarázni, hogy melyik
orvosságot milyen rendben adja be a betegnek, ha rá tudja azt
birni, hogy bevegye. A neveiket el ne felejtse.</p>
<p>– Várjon csak kegyelmed, súgá Jávorka Ocskaynénak. Majd hozok én
kegyelmednek receptet is, orvosságot is, a miben igazán benne lesz
az aqua vitæ. Bercsényi baját legjobban meggyógyítaná egy jó szó, a
mit a fejedelem papirosra irna.</p>
<p>– De ki merné ezt a fejedelemtől kérni, mostani
felindulásában?</p>
<p>– A tanácsosok bizonyára nem, hanem az udvari bolond talán? Én
megkisértem.</p>
<p>Jávorka bement a fejedelemhez s nem sokára visszatért. Kezében
volt az összehajtott papir.</p>
<p>– Itt van az «aqua vitæ».</p>
<p>A fejedelem ezt a nehány sort irta a lapra.</p>
<p>«Édes jó hívem. <span class="pagenum"><a name="Page_266" id=
"Page_266">-266-</a></span></p>
<p>«Megengedj, ha nagyon szigorú voltam hozzád. Tudod jól, hogy
mindenek felett szeretlek és becsüllek. Térj magadhoz és énhozzám.
Rákóczy.»</p>
<p>– Csupa aranyból van a szive, dörmögé Ocskay.</p>
<p>– De még ott van a «nostoc Paracelsi» is az utóiratban, mondá
Jávorka: «Forgách elmegy rögtön a nagyszombati táborba.»</p>
<p>– No ezzel odamehetsz, angyalom, mondá Ocskay, s elkisérte a
feleségét Bercsényi szobája ajtajáig.</p>
<p>Az ajtón keresztül hangzott a fővezér görcsös nyavalygása, a
harag és kín ordításaival keverve.</p>
<p>Mikor Ilona belépett az ajtaján, a beteg az ágyán feküdt, a
falnak fordulva s a két öklével ütötte a falat. Két hajdu meg egy
kenőasszony az ablakfülkébe vonulva bámultak a betegre, tört
székek, tépett takarók tanuskodtak róla, hogy a dühöngő már
mindent, a mi a kezébe akadt, az ápolói fejéhez dobált.</p>
<p>Ilonka odament hozzá bátran s keszkenőjével megtörlé a kíntól
izzadó arczot.</p>
<p>Ettől egy pillanatra magához tért a kór. Vértől elfutott
szemeivel rábámult az ágya mellett álló nőre. Neki is villámlott át
az agyán valami emlékezet. Hányszor megsebesítette ő ezt a nőt, meg
ennek a férjét, a nyelvével! és most ime utolérte a nemesis: őt is
a nyelv sebesítette meg, a leggyilkolóbb fegyver s fekszik bele,
mint a kinek a sziveházáig hatolt a döfés.</p>
<p>A míg ez az asszony a homlokán tartotta a kezét, megszüntek a
rángatózásai; ennek a szelid s bátor tekintete megfékezé a
feldühödött dæmont, a mi idegeinek urává tette magát.</p>
<p>– A fejedelemnő küldött ide kegyelmességedhez! mondá Ilonka.</p>
<p>– Miért? kérdezé ez hörögve.</p>
<p>– Én sokáig voltam egy apáczakolostorban, a hol ilyen
betegségeket gyógyítottak.</p>
<p>– Nos? hát milyen az én betegségem? kérdezé ez <span class=
"pagenum"><a name="Page_267" id="Page_267">-267-</a></span>
fogcsikorgatva. Vitustáncz? nehéz nyavalya? ördöngösség?</p>
<p>– Egyik sem, felelt Ilonka. Nem ilyen jelek azok. Kegyelmedet
szivgörcs bántja. S az is nagyon fájdalmas.</p>
<p>– Úgy-e? Mikor itt! itt! mintha egy vad farkas harapna bele!
Hogy ököllel szeretném agyonütni.</p>
<p>S ütötte nehéz öklével a szivét, a minek a feldobogását az
öltönyön keresztül lehetett látni. «Ez a kutya sziv.»</p>
<p>– Megengedi kegyelmes uram, hogy itt maradjak az ágya mellett, a
hogy a fejedelemnő kivánja; szólt a türelmetlen beteghez
Ilonka.</p>
<p>Bercsényi méregittas tekintettel fordult feléje.</p>
<p>– Azért küldték ide kegyelmedet hozzám, úgy-e, hogy orvosságot
adjon be? Más halandó nem meri közelhozni hozzám a mérget? A
kegyelmed kezéből majd beveszem.</p>
<p>– Nem az enyémből, kegyelmes uram. Nincs a kegyelmed bajának
orvosságra szüksége. Nem kell ennél semmit bevenni.</p>
<p>– Nem? Hát csak flastrommal gyógyítják? Vagy sympathetica
kurával? Ráolvasással? Mi?</p>
<p>– Eltalálta kegyelmed. Ráolvasással. A receptet a panaceához, a
mit én hoztam, a fejedelem irta.</p>
<p>– A fejedelem? Hát tud valamit a fejedelem arról, hogy van a
világon egy ember, a kit úgy hínak hogy Bercsényi?</p>
<p>– Olvassa kegyelmességed a választ erre a kérdésre.</p>
<p>– Ugyan mi receptet irhatott a fejedelem a bolondos
Bercsényinek? «Áj, báj, kecskemáj; ha neked fáj: ebnek fáj!»</p>
<p>– Olvassa kegyelmed.</p>
<p>S odatartá elébe a fejedelem levelét s félkarját a feje alá
tevé, hogy a világosság ellen fordulhasson.</p>
<p>A míg a levelet olvasta a beteg, megszüntek tagjaiban az ideges
rángatózások. Azok helyett valami lázszerű reszketés borzongatta
folytonos hidegrázással. Az utolsó <span class="pagenum"><a name=
"Page_268" id="Page_268">-268-</a></span> sort mohó szomjepedéssel
látszott elnyelni. A szemei megteltek könynyel.</p>
<p>Azután megfogta reszkető kezével azt a levelet s bedugta az inge
alá: oda a szive gödre fölé, halkan dörmögve.</p>
<p>– Ez talán kiszabadítja azt a kutya szivet a farkas fogai közül.
– Most már fázom.</p>
<p>Ilonka betakarta őt a medvebőrrel, a mi a térdére volt
vetve.</p>
<p>– Szüksége lesz kegyelmességednek jó meleg fürdőkre; azoktól
elmulik ez a nervozitás.</p>
<p>– Igazán elmulik? Nem kell meginnom azt az átkozott medicinát, a
mit az orvos rendelt? A látásától is görcsöket kapok. Ha jót akar
velem, asszonyom, hajigálja ki a medicinákat az ablakon.</p>
<p>– Ne tegyük azt kegyelmes uram. Lássa, a doctornak is van
büszkesége. Ha azt megsértenők, de még olyan érzékenyen, ő is dühbe
jöhetne, s ugyan szép dolog volna, ha doctor Wolffius is elkezdene
rugdalni, kapálózni itt előttünk görcsökben.</p>
<p>– Hahaha! kaczagott fel Bercsényi, e merész tréfa által
váratlanul meglepetve; «a doctor! rúgkapálózva! A megsértett
doctor! Nagyon jó volt!»</p>
<p>S attól a kaczagástól egyszerre lepattantak a vaskapcsok
szivéről, a mik azt szorongatták: nagyot nyújtózott és ásított
utána. Ez annak a jele, hogy a görcsök elmultak.</p>
<p>Egészen magához tért. Halk, csendes hangon mondá
Ocskaynénak:</p>
<p>– Milyen nyomorulttá lesz az ember, mikor a szive megfájdul.</p>
<p>– Kivált a kinek nagy szive van.</p>
<p>– Hát melyik az a nagy sziv?</p>
<p>– Az, a melyik egy ország terhét is elbirja.</p>
<p>– Nyomorúság! Egy szó alatt is összetörik. Egy diótörő is elég
neki. <span class="pagenum"><a name="Page_269" id=
"Page_269">-269-</a></span></p>
<p>– Az itteni ködös levegő okozza azt. Jó volna ezt a helyet
elhagyni.</p>
<p>– Ha magamtól is elszökhetném valahová. Jól van, jól. Oknélkül
ment a fejembe a vér. A klimakterikus esztendő okozta. Nem tudom az
érvágást tűrni: pedig a csizió azt tanácsolja.</p>
<p>– Tehát…</p>
<p>– Tehát kegyelmed azt véli, asszonyom, hogy valami fürdő
kigyógyítja ezt a bajt egészen?</p>
<p>– Tapasztalásból tudom.</p>
<p>– Olyan sokat tapasztalt már? Nagyon köszönöm. Megemlegetem
róla. Már most még egyre kérem kegyelmedet. Legyen szószólóm a
fejedelemnél. Köszönje meg neki nevemben a küldött levelet. És
azután kérje ki tőle, hogy engedjen elmennem ide a közel pöstyéni
fürdőbe, azonnal szekérre ülök, a mint megvirrad. Ott maradok, míg
a fegyverszünet tart. Mikor lóra kell ülni, ismét itt leszek
mellette.</p>
<p>– Elvégzem, kegyelmes uram.</p>
<p>– Most pedig kérem, legyen olyan kegyes, rakja ide mellém sorba
a doctor medicinás üvegeit, hogy ha összejön vele, igazán mondhassa
neki, hogy az ő orvosságai mellett aludtam el. Álmos vagyok. Isten
áldja meg kegyelmedet, a mért idejött hozzám. Nem érdemeltem
kegyelmedtől. Üdvözlöm Ocskay uramat. Igazán üdvözlöm.</p>
<p>A másik pillanatban már szunnyadt.</p>
<p>Ilonka még aztán átsuhant csendesen Bercsényiné asszonyom
szobájába is; s ott is rendet hozott a betegápolás dolgába. Onnan
felment a fejedelemnőhöz, ott találta Rákóczyt, annak átadta a
beteg fővezér izenetét, a mit megértve a fejedelem, nagy nyájasan
sodorgatta fel a bajuszát, s azt mondá Ocskaynénak:</p>
<p>– Kegyelmed csodakúrát mívelt, asszonyom; ha híre futamodik, úgy
fognak kegyelmedhez messze földről zarándokolni, mint a máriapócsi
csodatevő szűzhöz. De azzal, <span class="pagenum"><a name=
"Page_270" id="Page_270">-270-</a></span> hogy Bercsényit rávette a
pöstyéni fürdőbe félrevonulásra, legjobban meggyógyított kegyelmed
engemet.</p>
<hr class="tb" />
<p>Ezt az utolsó szót, voltak, a kik félreértették.</p>
<p>Bercsényi eltávolítása által a legnehezebbnek vélt akadály lett
elhárítva az útból. Mindenki azt hitte, hogy ha az ő törhetlen,
büszke, indulatos jelleme nem tartóztatná a fejedelmet, az
hajlandóbb volna elfogadni a császár békeföltételeit, hallgatna a
szelidítő suttogására egy szerető nőnek.</p>
<p>Ozmonda azt mondá magában: «no most már szabad a vásár!»</p>
<p>Rákóczy pedig azért érezte a szivét meggyógyulva Bercsényi
eltávolítása által, hogy most már, senkitől nem kölcsönözve erejét,
teheti azt, a mit saját hatalmas lelke parancsol, azt, a miből
lealkudni nem lehet.</p>
<h2>A «SPINNERIN AM KREUZ» ELŐTT.</h2>
<p>Nem volt elég, hogy Bercsényit ilyen szépen eltávolították
Forgách által Rákóczy közeléből, még lehozatták Bécsbe Aspremontnét
is, a fejedelem testvérnénjét, a kit nagyon szeretett s igen
hallgatott a szavára. Talán két asszony le tudja győzni!</p>
<p>Ocskay mindent megtudott a feleségétől, a mi zárt ajtók mögött,
a legtitkosabb tanácskozásokban történik. Sarolta elmondta
Ozmondának, Ozmonda meg Ilonának. Minő fényes igéretekkel
kecsegteti Wradislaw a fejedelmet, hogy tárja fel előtte az európai
politika helyzetét? mit mondott neki Francziaországról, a bukott
fejedelmek ezen kórházáról? a külhatalmak követei milyen rosszul
biztatják? XIV. Lajos igéretei mind papiroson maradnak, az igért
segélypénzt sem küldte meg neki: hatszázezer livrerel van
hátralékban, a fejedelem alig képes a háborút folytatni. Rézpénzeit
már a nemesség maga sem akarja <span class="pagenum"><a name=
"Page_271" id="Page_271">-271-</a></span> elfogadni. Fele annak már
eddig is hamis pénz, most új, mesterségesebb vésetűt akarnak
veretni. A magyar urak tele vannak panaszszal. A nép zúgolódik a
háboru miatt. Egyes vármegyék ellenforradalomra készülnek. Hat
vármegye repræsentál a jezsuiták ellen hozott törvény miatt. A
vezérek között is nagy az egyenetlenség. Sokan megunták már a
kardjukat. Az a fehér ing, (Ozmonda albuma) a mire a neveik fel
vannak írva, ez a fehér zászló, mely a megadásra ád jelt. S még
mindezekhez két olyan gyöngéden szerető asszony könyei, mint
Sarolta, a feleség, és Julia, a testvér! Meg kell az ilyen tűzben,
az ilyen vízben olvadni mindennek, a mi nem gyémánt.</p>
<p>Csakhogy Rákóczy épen az volt.</p>
<p>Mikor egyedül maradt, körülvéve csak azoktól, a kik gyöngének
akarták látni, akkor megmutatta, hogy nem kéri kölcsön az erejét
senkitől s visszautasított minden ajánlatot, mely kedvező volt
neki, de nem annak a négyfolyamos ország czímerének.</p>
<p>Egy reggel kisírt szemekkel jött ki a fejedelemnőtől Ozmonda
Ocskay Lászlónéhoz.</p>
<p>– Vége mindennek. Rákóczy nem mond le az erdélyi
fejedelemségről. A háboru újra megindul. A fejedelemnőt
visszaviszik fogságába, Aspremontné már elutazott.</p>
<p>Ilonkának a szive összeszorult erre a gondolatra. Egyszer
elveszteni azt, a kit szeretünk: ez is nehéz csapás; de
visszanyerni, ismét boldognak lenni, s aztán másodszor is
elveszteni: azt hallani, hogy a boldogság napjai, hetei csak egy
kába álomlátás csalképei voltak: oh ezt asszonyszív nem birja
meg.</p>
<p>– És most már következik az, a mit mondtam, folytatá Ozmonda,
hideg lemondással. A fejedelemnő zárdába vonul, és én vele megyek.
A mi kettőnk küldetése ezen a világon megszünt. Nem marad hátra
más, mint a másvilágról gondolkoznunk. Te pedig, kedvesem, itt
maradhatsz és őrizheted a magad szerelmesét a balsors minden
zivataraitól, a mik üldözni fogják. Az egyikünknek jut a
<span class="pagenum"><a name="Page_272" id=
"Page_272">-272-</a></span> hideg ég, a másikunknak a forró pokol:
az édes biztos földet mind a ketten elveszítettük.</p>
<p>Ilonka kétségbeesetten sietett férjéhez. Elmondta neki, a miket
Ozmondától hallott.</p>
<p>– Mindent elhiszek, mondá Ocskay, csak azt nem, hogy a grófnő
apáczává akar lenni. Majd mindjárt megtudom én az igazat
Jávorkától.</p>
<p>Épen odatoppant erre a szóra az emlegetett.</p>
<p>– Az igazat akarja tőlem megtudni kegyelmed? mondá Jávorka. Ez
nehéz dolog lesz, mikor minden ember abból akarja letenni a
remeket, hogy miként titkolja el az igazat. Ki sem szabad mondani
azt a szót, hogy eltörött a békepipa. Mindnyájan a legvastagabb
barátságban maradunk.</p>
<p>A bécsi követek nem szakítják félbe az alkudozást, csak
hazamennek újabb instructiókért. A fejedelemnő nem azért megy el
innen, hogy újra folytassa a keserves fogságát, hanem csak azért,
hogy gyöngélkedő egészségét helyreállítsa valamelyik csehországi
fürdőben s a cseh kanczellár úr ő kegyelmessége maga lesz olyan
kegyes, elkiséri őt odáig. Csak a «viszontlátásig» vesznek búcsút.
Mindenki marad abban a hitben, hogy a béke meg lesz kötve s a
méltsás urak osztogathatják egymás között a tárnokmesteri,
főpohárnoki, főlovászmesteri hivatalokat, főispánságokat, meg a
donátiókat, a mikből kegyelmedet, nagy szerencse, hogy meg sem
kinálták, mert így legalább nem veszt el semmit. Hanem arra készen
lehet kegyelmed, hogy a mely napon Sarolta fejedelemnő elutazik,
kegyelmed a maga ezredével ismét kisérni fogja a határig, de a
feleségét nem viszi ám magával, mert onnan, ki tudja, hová lesz a
menetele?</p>
<p>Úgy lett; mindenkinek azt mondták, hogy a fejedelemnő fürdőre
megy. Karlsbad már akkor hires gyógyfürdő volt. Doktor Wolffius
tanácsolta az odautazást Érsekujvár posványos légköréből.
Köröskörül temető itt a környék! <span class="pagenum"><a name=
"Page_273" id="Page_273">-273-</a></span></p>
<p>Ocskay is megkapta a parancsot, hogy dandárját útra készen
tartsa, kisérni fogja Saroltát.</p>
<p>A fejedelemnő mindenkitől vidám arczczal vett búcsút. Ocskaynét
megölelte, megcsókolá, s azt mondta neki, hogy menjen haza az
anyjához, meg a kis fiához, «hiszen még látjuk egyszer
egymást!»</p>
<p>– Igazán visszahozod még egyszer a fejedelemnőt? kérdezé Ilonka
a férjétől, mikor egyedül maradtak.</p>
<p>– Abban töröm a fejemet, de akkor tudom, hogy örökre itt
marad.</p>
<p>Már akkor számára is hozták a felnyergelt paripát.</p>
<p>Jávorka a fejedelemnő podgyászos szekereire felügyelni küldetett
a kisérettel. Azok jó előre mentek, hogy hamarább érkezzenek.</p>
<p>A fejedelem egész a bajor sánczig elkisérte a feleségét. Ugyanaz
a kapitányi egyenruha volt rajta, a miben idejövetelekor tréfásan
meglepte. A sánczhoz érve, leszállt a lováról, odament a hintóhoz s
még egyszer megölelte, megcsókolá a fejedelemasszonyt. «A
viszontlátásig.»</p>
<p>A gyermekeiről nem szólt hozzá. Hiszen a fejedelemasszony nem
azokhoz megy most.</p>
<p>Azután, a mint a hintó tovább gördült, a fejedelem felhágott a
bajor sánczra, a honnan húsz év előtt bombázták a török várműveket
s az emberhányta magaslatból nézett az eltávozó egyetlenegye
után.</p>
<p>Tudott magának parancsolni, hogy büszkén, nyugodtan mosolyogjon.
Pedig tudta jól, hogy a mi ott abban a porfellegben eltávozik,
egész életének öröme, boldogsága, szerelme: soha vissza nem tér.
Áldozatul van odadobva egy nagy eszméért, a mit talán nem is lehet
megmagyarázni.</p>
<p>Senki sem tudta ezt meg az arczáról.</p>
<p>Ocskay a fejedelemnő hintaja mellett lovagolva, visszanézett
erre a messze kimagasló alakra, a ki úgy állt ott, mint egy érczből
öntött szobor.</p>
<p>Egyszer csak távolból, valahonnan a karámok közül, <span class=
"pagenum"><a name="Page_274" id="Page_274">-274-</a></span>
megszólalt a tárogató s elkezdte hangoztatni az ismeretes nótát:
«Repülj fecském ablakára!» A mélabús dallam végig ringott a puszta
rónán, siró, panaszló, epedő hangjaival. Ocskay leborult a lova
nyakára s úgy sírt, mint egy gyermek. Mikor letörülte a könyeit,
hátratekintett ismét.</p>
<p>Az az érczszobor-alak még akkor is úgy állt ott a sáncztetőn,
mint elébb, karjait összefonva, mozdulatlanul. Ekkor aztán
elkeserülten kirántotta a kardját hüvelyéből Ocskay s bolond
szokása szerint, mikor senki sem állt is előtte, nagyokat vágott a
levegőbe s azzal előre vágtatott, a míg Jávorkát utolérte.</p>
<p>A tárogató dala még odáig is elhangzott. Mértföldekig ható szava
volt annak.</p>
<p>– Fiam! mondá az ifjunak Ocskay. Nem fáj-e a szived?</p>
<p>– Az enyimnek nincs tiltva, hogy fájjon.</p>
<p>– No hát senkinek se fájjon sokáig. Akarod-e, hogy még egyszer
visszahozzuk a fejedelemasszonyt?</p>
<p>Jávorka felnézett az égre és semmit sem felelt, csak egy fogai
közé dugott szalmaszálat rágogatott.</p>
<p>Két nap telt bele, míg Szakolczáig feljutottak. Ott a
határszélen a wallon kommendáns jött a hintók elé, hogy a magyar
kiséretet felváltsa. Ocskay búcsút vett a fejedelemnőtől, s azt a
magyarok közül ezentúl már csak Jávorka kisérte tovább.</p>
<p>Ocskaynak az volt az utasítása, hogy a fegyverszünet végeig
maradjon dandárjával a határszéli Szakolcza alatt. Még valami tíz
nap volt hátra a fegyverszünetből.</p>
<p>Ez alatt visszaérkezett hozzá Jávorka.</p>
<p>Mikor betoppant hozzá, azon kezdé:</p>
<p>– Az egyszeri légátussal szólva: «mit is tetszett csak az elébb
kérdezni tőlem?»</p>
<p>– Úgy? Azt kérdeztem: akarod-e, hogy még egyszer visszahozzuk a
fejedelemasszonyt?</p>
<p>– Igenis: szolgálatjára. <span class="pagenum"><a name=
"Page_275" id="Page_275">-275-</a></span></p>
<p>– De hát mért nem feleltél akkor mindjárt a kérdésemre?</p>
<p>– Azt gondoltam, valami bolondságon töri a fejét kegyelmed.</p>
<p>– Miféle bolondságon?</p>
<p>– Tiszta bolondságnak látszott valami erőszakhoz nyulni, a mikor
a fejedelemnő maga jószántából utazik el, fürdőre megy, egészségét
helyreállítani; egész udvariassággal kisérik, vendégszeretettel
fogadják: akkor nekünk az ablakon keresztül rohanni be hozzá,
előttem tiszta bolondságnak tetszett.</p>
<p>– És most már nem tetszik ennek?</p>
<p>– Nem ám. A mint a fejedelemnő megérkezett Karlsbadba, rögtön
strázsát állítottak a palotája elé; de nem azért, hogy
megtiszteljék vele, hanem hogy senkit se bocsássanak be hozzá
magyar kisérői közül. Tőlem szorgosan követelték az átalagokat, a
miket a fejedelem sárosi várából hozatott a neje számára. Mondtam
nekik, hogy azokban tokaji bor van. Azt mondták: nem igaz, csak
felül bor, alul pénz van benne. S mire való az az eldugott pénz? A
cseh népet insurgáltatni! Ezek azt hiszik, vagy legalább úgy
tesznek, mintha hinnék, hogy Sarolta fejedelemnő egy második
Libussa, vagy legalább Velezta. Csehországban nagy respectus van a
lázadó asszonyok ellenében.</p>
<p>– Protestálnod kellett volna az erőszak ellen a fejedelem
nevében.</p>
<p>– Hát talán nem tettem? Szépen protocollumba vették s azzal
kikomplimentiroztak az ajtón; s most már itt vagyok s azt kérdezem:
«mit is tetszett csak az elébb mondani?»</p>
<p>– Visszahozzuk a fejedelemnőt. Ők megszegték a
fegyverszünetet.</p>
<p>– Csak alattomban.</p>
<p>– Hát más is alattomban.</p>
<p>– Meg van nehezítve a dolog. A fejedelemnő Karlsbadban,
<span class="pagenum"><a name="Page_276" id=
"Page_276">-276-</a></span> a fiai meg Bécsben. Egyik a másik
helyett kezes.</p>
<p>– Elhozzuk mind a hármat.</p>
<p>Jávorka a fejét csóválta.</p>
<p>– Akkor kegyelmed valami boszorkányságot tud.</p>
<p>– Egészen emberi módon számítok. Mi is kézrekerítünk valakit, a
kiért ide fogják aztán adni mind a hármat.</p>
<p>– Akárhová srófolom fel az eszemet, nem tudom kitalálni, hol
lakik az ilyen «valaki?»</p>
<p>Ocskay egészen közelhuzta magához Jávorkát s a fülébe súgta:</p>
<p>– Elfogjuk magát a császárt.</p>
<p>Jávorka összerázkódott.</p>
<p>– A hideg borzongatja végig a hátamat.</p>
<p>– Ha elmondom hogyan? nevetni fogsz rajta.</p>
<p>Ocskay bevitte magához Jávorkát a belső szobájába, bezárva maga
után az ajtót kulcscsal. Mikor egy óra mulva Jávorka visszajött, a
szemei villogtak, az arcza ragyogott: három szál bajusz volt a
szája fölött, azt pödörgette keményen.</p>
<hr class="tb" />
<p>Még egy hét volt hátra a fegyverszünetből; abba még beleesett a
jánosnapi vásár. Még akkoriban Bécs városának is voltak országos
vásárai, a mikre messze földről felgyülekezett a népség, kinek
eladója, kinek venni valója volt, s kirakhatta a távolról hozottat,
a városon kívül utczasorokra épített sátorok alatt válogattak a
kerek világ drágaságaiban. Kapható volt a bécsi vásáron a hollandi
aranybrocattól a pukovai halináig, s a velenczei ötvösmunkától a
pozsonyi mézesbábig minden.</p>
<p>Erre a vásárra különösen sok marhát és lovat szoktak felhajtani,
még távol Magyarországból is; megszokott alakok voltak a gulyások,
a csikósok a maguk népies viseleteikben, úgy, hogy rájuk lehetett
ismerni már a <span class="pagenum"><a name="Page_277" id=
"Page_277">-277-</a></span> gúnyáikról: ez a széles piros szegélyű
szűr azzal a nagykarimás kalappal Göcsejből jött; az a fekete
fürtösgubájú, a magas karimátlan csákóval, a Sárrétről való.</p>
<p>A vásáros népen kívül természetesen az egész koldushad is
összecsődül ilyenkor az országos búcsúra. Bécs városa ez idő
szerint nevezetes a jól organizált koldustestületéről. Azoknak
saját törvényhatóságuk van, czivil- és criminalcodexszel, mely a
koldusok herczege által szigorúan kezeltetik; kebelzetükben
egyesülnek valamennyi koldusczéhek, a miknek mindegyike külön
mesterséget kultivál. Itt vannak a «fopper»-ek, a kik dühös
őrjöngőknek adják ki magukat, nyakukon vasörv, kezeiken láncz;
egyik társuk a láncznál fogva vezeti őket, s korbácscsal fenyegeti,
ha ordítanak és harapni akarnak. Azok ott a lerongyolt török
jelmezben, felkötött kézzel, beragasztott félszemmel, a török
fogságból megszabadult «laszner»-ek. Igen népszerű mesterség. Annak
ugyan már harminczöt esztendeje, hogy a törökök Ausztriából
legutoljára fogságra hajtották a népet, mint a csordát, hanem azért
a «laszner»-ek még mindig jönnek elő Mesopotámiából, s
rimánkodásaikba arabs szavakat vegyítenek. A kik a járó-kelő nép
útjába kiülnek, azok a «zikiss»-ek: a szegény vakok, a kik nem
látják, hogy merre az út? ha kutyájuk nem volna, a ki vezesse őket,
talán ide se találtak volna a vásárba. A «grandmerek», a hamis
nyavalyatörősek veszedelmes versenytársai a «seffer»-eknek, a
kiknek a tudományuk abból áll, hogy borbolyagyökérrel sárgára
festik az arczukat, s attól sárgahideglelőseknek látszanak;
ellenben valóságos aristocratiát képeznek a grémiumban a
«kamdirer»-ek, a kik tönkrejutott kereskedőknek adják ki magukat,
vedlett prémes talárban járnak, s igen szépen tudnak sírni a
viszontagságaik elmesélése mellett. A «beghárd»-ok mesterségéhez
pedig már egész tudomány kell. Ezek kóborló barátok, a kik
perzselybe gyüjtenek szent czélok számára; diák mondásokkal keverik
az ájtatos rimánkodást, s a cordáikról <span class=
"pagenum"><a name="Page_278" id="Page_278">-278-</a></span> bokáig
lecsüggő olvasót viselnek, melyen mindegyik szem egy-egy dió. Azok
a diók pedig ólommal vannak beöntve, s hatalmas segítség olyankor,
mikor a beghardot az alkalmatlankodó törvényszolgák megszorítják;
azzal az olvasóval ahány ütés, annyi betörött fej.</p>
<p>S aztán, mintha nem volna Bécsnek magának is elég koldusa és
azzal rokon népe, még a szomszédból is, de messze földről is
összecsődül a János-fővételi búcsúra a félkézkalmárok mindenféle
fajtája, a czigányok sem maradnak el.</p>
<p>Egész búcsújárás, a hogy csoportostól vonulnak fel az
országúton, mankóval a hónuk alatt a sánta-bénák, boton vezetve a
vakok, targonczán tolatva a nyavalyatörősök: együtt velük a
medvetánczoltató, dudanyekegtető oláh, a szent éneket gajdoló
vénasszony, az üstfoldozó czigány, közben egy-egy rongyos
ponyvafedett szekér, zöld ágakkal körültüzködve, előtte egy pár
rossz gebe, a szekér echója alól sebekkel iszonyún éktelenített
karokat, lábakat lógatnak ki a bennülő lázárok; a csoport közepén
pedig ordas szamárvemhén parádézik a díszes társaság vezére, a
kápzsáló barát: piszoktól ragadó kámzsa a termetén, nagy olvasó a
cordáján, a kezében roppant crucifixus. Minden szent kép előtt az
útfélen megállnak, térdre letelepednek; mikor belefáradnak az
imádkozásba, akkor énekelni kezdenek; ha idegen vásáros nép téved a
közelükbe, akkor a barát előáll prédikálni, és beszél olyan szépen,
hogy abban minden nemzet megtalálhatja a magáét. Keverve van a
prédikáczió latinnal, tóttal, némettel, és czigány
aranymondatokkal, de hogy mi az alapnyelv, azt nehéz kitalálni.</p>
<p>Ez az egész búcsújáró csőcselék mind Ocskay embere. A
legvakmerőbb ficzkók, a minőket csak Andrássy, a barátvezér
Siserahadából szemenszedve ki lehetett válogatni. Az a barát, a ki
ott a többinek prédikál: az meg maga Jávorka.</p>
<p>Senki sem veheti őket így gyanúba: hisz mind gyalog <span class=
"pagenum"><a name="Page_279" id="Page_279">-279-</a></span> vannak,
s a mankó nem fegyver. Hanem azokon a szekereken, a mikről a csalfa
sebmutogatók lógatják le a lábaikat, kardok vannak eldugva a
gyékény alá; a szürujjában, a koldusiszákban töltött mordály
lappang, a koldusbot végére egy percz alatt fel lehet rántani a
fokos vasát, s akkor az mindjárt fegyver. Azután meg az a kétszáz
csikó, a mit a búcsújárók előtt hajt a a vásárra tizenkét csikós,
nem remunda mén, hanem kitanított paripa: csak egy trombitaszó
kell, s egyszerre minden koldus, czigány, vén asszony fokost,
kardot kap a kezébe, felkap a lovára szőrén, s akkor aztán ők
tudják, mit tesznek?</p>
<p>A vásártér és a Favorita-kert között elvonuló út mellett áll egy
magas halom tetején a Spinnerin am Kreuz: egy művészi faragványú
fogadalmi mű, a minek az eredetéről, történetéről sok mesét
tartogatnak a krónikák. Az ötven láb magasságú emlék szent szobrain
ejtett csorbáknak majd Bocskai hajdunépe, majd Karamustafa
jancsárhada volt a keresztapja.</p>
<p>A legutolsó a mondák között az, hogy ennél az emlékszobornál
szándékoztak a kuruczok elfogni a császárt.</p>
<p>Ravaszul volt ez a terv kifundálva.</p>
<p>A hol most Bécs legnagyobb épülete, a fegyvertár áll, akkor még
sűrű erdőség volt, a miben csak a császárnak és udvari népének volt
szabad vadászni. Az akkori vadásztörvény még a medvékre nézve is
kimélési évadot tartott fenn (Bécs város határában). Hogy a
tömérdek őz, szarvas el ne pusztítsa a köznép vetéseit és káposztás
kertjeit, meg volt engedve, hogy kiki a maga földjét
körülpalánkozhassa: azonban azzal a kikötéssel, hogy a palánkok
vége ki ne legyen hegyesítve, nehogy a császári vadak, ha mégis
kedvük tartja itt-ott látogatást tenni, megsértsék a kerítésugrás
közben magukat. Ilyenformán az az egész matzleinsdorfi vonal, a hol
most a déli vaspálya raktárain s roppant terjedelmű téglagyárokon
kívül csak egy kis csoport ódon épület látható még egy rakáson (az
is valami boldog feltámadásra váró Baubank siremléke lehet),
történetünk <span class="pagenum"><a name="Page_280" id=
"Page_280">-280-</a></span> korszakában végig a matzleinsdorfi
kapuig szegélyezve volt palánkokkal, apró kertészlakokkal,
cserzővarga, kötélgyártó telepekkel, a miken túl következett a
vadászterület, a Spinnerin am Kreuz-nál eltérő mellékúttal. E
vadászterületet magától a várostól elzárja a még most is látható
külső bástyaárok, mely zeg-zúg vonalban huzódik le egész a Dunáig;
mai nap ezt a vonalat foglalják el a tűzifa-raktárak,
kőfaragó-telepek; a veres téglafal burkolata a sánczároknak be van
már düledezve, s a feneke be van nőve fűvel. Ez idő szerint az árok
vízzel volt tele, s csak egyes kapukon keresztül lehetett rajta
átkelni, azok felett tornyok voltak, rendes védelemre alkotva.</p>
<p>A császárnak szenvedélye volt a solymászat. Minden nap ki
szokott lovagolni vadászkiséretével a Dunapartot ellepő
rekettyésbe, a hol a gémek, kócsagok tanyáztak; s nagy
gyönyörüségét találta benne, ha a hazai solymok túltettek a
versenyben a hirhedett kirgizhéjákon.</p>
<p>A vadászcsapatnak a Spinnerin am Kreuz mellett kelle elhaladni,
s ezen a helyen szokása volt a császárnak, hogy a lováról
leszálljon s a szent emlék előtt, térdét meghajtva, egy Ave Máriát
elmondjon. Ezt tudva, rendesen egész koldus csoport szokta
megszállva tartani a Spinnerin am Kreuz környékét, mikor már a
császár közeledtét sejték; azokat az előre küldött alabárdosok az
árok tulsó partjára szokták átterelni, s csak azután, mikor a
császár ájtatoskodását elvégezte s ismét lovára ült, eresztették
vissza, a mikor aztán a főudvarmester nehány marok apró ezüst pénzt
szórt a sokaság közé; a vadásztársaságot nagyon mulattatá az,
hogyan birkózik, dulakodik, hentereg egymáson a rongyos had, a
pénzt felkapkodva.</p>
<p>Erre az alkalomra vártak Jávorka és a rongyosai.</p>
<p>A vásár alkalmával sokkal több alabárdos volt fölállítva a
Spinnerin am Kreuz környékén, mint máskor, hogy a gyülevészt
respectusteljes korlátok között tartsák. Jávorka népe külömben is
összetartott, elég nagy boszuságára <span class="pagenum"><a name=
"Page_281" id="Page_281">-281-</a></span> a többi
koldus-társaságnak, mert makacsul tartá megszállva a kőemlék
környékét s onnan semmi processio által magát leszoríttatni nem
engedé. Pedig a többieknek is voltak Beghárdjáik; de azokat Jávorka
mind leprédikálta. Igen jó cseh-németséggel olyan szépen tudott
szónokolni onnan az emlék talapzatáról Keresztelő szent János
felől, hogy azt még a strázsának állított alabárdosok is szájtátva
hallgatták. Leirta szent János öltözetét, a mi természetesen sokkal
inkább hasonlított a jámbor koldusokéhoz, hogy sem mint a czifra
alabárdosokéhoz: «Azt hiszitek, volt ilyen sarkantyus csizmája?
ördögöt volt! mezítláb járt. Azt hiszitek, ilyen aranypaszomántos
dókát varrt neki a szabó? Tüzes mennykőt! Egy birkabőr volt az
egész ruházata; ha hátul fujt a szél, hátravetette, ha előlről
fujt, előre huzta. – So had e gmacht!»</p>
<p>A favorita-uton már kezdtek csillámlani a harschier gárda
sisakjai, a kik a császári vadászcsapat előtt jöttek, hogy a vásári
tolongásban az utat nyitva tartsák.</p>
<p>«Tutti more basaule! mormogá czigányul az álbarát a körülálló
hivekhez, mire azok egyszerre mind letérdepeltek s elkezdték
imádkozni czigánynyelven a «mining atye»-t s az alatt leoldozták
derekaikról a köteleket. Ez talán valami kegyes szertartás? Nem.
Ezek a kötőfékek, a miket a lovak szájába fognak vetni. Ez lesz az
egész lószerszám.</p>
<p>Jávorka folytatá a prédikácziót.</p>
<p>«Mivel élt a Keresztelő szent János? Azt hiszitek, vajas
zsemlyét evett? Azt ám: ördögöt! Sáskát evett a pusztában! Láttatok
már sáskát? Épen olyan állat, mint ez az alabárdos itt ni! pánczél
van a derekán, két toll van a fején, bajusz van a száján, sarkantyú
a lábán!»</p>
<p>Ez nagyon tetszett az ájtatos sokaságnak.</p>
<p>Jávorka azt leste, hogy mennyire közeledik a császár kisérete?
Mikor adjon jelt a mindenfelé elhelyezett czimboráinak?</p>
<p>A közben folytatta a prédikácziót, áttérve Keresztelő
<span class="pagenum"><a name="Page_282" id=
"Page_282">-282-</a></span> szent János szenvedéseire, a miket
annak a gonosz Herodestől és az infámis Herodiástól ki kellett
állani, minden szörnyű kegyetlen megkínzatás után a vele szemközt
álló alabárdosra rivallva: «glabst, had e wánt? – Nix had e wánt! –
Glacht had e!»</p>
<p>A császár maga is látható volt már az úton; kisérete alig állt
ötven emberből, azoknak is egy része fegyvertelen solymár,
vadász-apród. Ő maga könnyű bársonyöltözetet viselt, a meleg
évszakhoz alkalmazottan.</p>
<p>Jávorka a szent história végére sietett: Szent Jánosnak a fejét
is levágatta a gonosz Herodiás s úgy hozatta fel, tálra téve. De a
dicső még akkor sem sirt. «Glacht had e!»</p>
<p>A császár egészen közel ért már a Spinnerin am Kreuzhoz; az
álbarát a hamis szakálla alól odadörmögött a hiveihez czigányul:
«irgundum gule… Farahó fiai! sopphengyule gagyule! Aztán dsamoré
abadé! háj csina fakadé! – Kiki magáért!»</p>
<p>Ekkor egy hændelfanger (nem «csirkefogó», hanem «kötekedő»)
hirtelen odarohant a császári vadászkiséret elé, s térdre vetve
magát a lovagok előtt, elkezdett hangosan kiabálni.</p>
<p>– Felséges császár, ne jőjj tovább! Gyilkosok várnak rád.
Ereszszetek a császárhoz! Hadd mondjak el mindent. Én igazi bécsi
fiu vagyok, a hændelfanger czéhből: ismerem az egész nemzetséget,
azok ott a Spinnerin am Kreuznál nem a mi embereink! Idegen rablók.
A vén asszonynak, a ki ott imádkozik, bajusza van; a vak meglátott,
hogy nem közéjök tartozom, s a néma rákiáltott a nyavalyatörősre,
hogy üssön agyon! Három koldustarisznyát kikutattam, mind a
háromban ilyen szerszámokat találtam.</p>
<p>A zsebtolvaj három fokosfejet vett elő a kebléből, a császár elé
tartva.</p>
<p>A fokos nagyon jól ismert különlegessége volt a kurucz
fegyverzetnek, kalapács, a minek túlsó vége görbe sascsőrben
végződik. Sisaktörő gonosz szerszám. De a mi <span class=
"pagenum"><a name="Page_283" id="Page_283">-283-</a></span> még
hitelesebbé tette a rémhirt, mind a három fokoson látható volt az
F. R. II., Rákóczy névelőbetüi. Ezek a kuruczhad rendes
fegyverzetéből valók!</p>
<p>Jávorka onnan a szent emlék magas talapzatáról vette észre, hogy
a császári kiséret közeledése fennakadt, s az egész csapatban nagy
felindulás van. El van a furfang árulva.</p>
<p>O du verfluchte Heródiás! kiálta elkeseredéssel s megcsóválva a
feje fölött az olvasót, olyat ütött vele az előtte álló alabárdos
koponyájára, hogy az hasra esett tőle: «Most már gyepre púpos!
ottura kardos! Dikhecz a devlába!»</p>
<p>Azzal egyszerre az egész kolduscsoport előrántotta a fokosait,
ráhúzta a bot nyelére, s rohant a közelben tanyázó ménes felé,
pillanatok alatt felkötőfékezve a legközelebb talált paripát, s
felkapva a puszta szőrére: a szekereken gunnyasztó lázárok
leugráltak sánta lábaikkal a szekerekről, s felnyalábolva egy csomó
kardot a szekér derekából, rohantak azzal a lovon ülőkhöz. Mintegy
varázsütésre lovashad állt elő a kolduscsőcselék és marhavásár
helyén. Azt az egynéhány alabárdost leverték minden küzdelem
nélkül.</p>
<p>A kifőzött első terv azonban már meg volt hiusítva. A császári
kiséret hirtelen megfordult s vágtatott vissza a város felé.</p>
<p>Hanem Jávorkának erre az esetre is volt előre kifundált
stratagémája.</p>
<p>Ott voltak elhelyezve a vásártér végén a czimborái egy rideg
gulyával.</p>
<p>Ezek a jeladásra egyszerre kiereszték a karikásaikat, s neki
terelték a marhákat az országutnak.</p>
<p>A császár és kisérete fennakadt a bőszülten bömbölő
állattömegben; azon nem lehetett keresztültörni.</p>
<p>Jávorka kuruczai időt nyertek a kiséretet utolérni. – Vad
«rajta! rajta!» ordításuk már hallható volt az országúton; a
paripáiktól fölvert porfellegben nem lehetett felismerni
<span class="pagenum"><a name="Page_284" id=
"Page_284">-284-</a></span> a számukat; a lármájuk után egész
ezrednek hihették őket.</p>
<p>A harschier-gárda lovagjai szemközt fordultak a kuruczok ellen,
s megkezdék velük a kétségbeesett harczot. Ez csak pillanatokra
tarthatta fel az ádáz rohamot; a legvitézebb lovagot
csikóspányvával ránták le lováról s a közbefurakodott kurucz a
kurta fokosával pogány viadalt mivelt a pánczélos vitézek között, a
kik hosszú pallosaiknak csak a markolatját használhatták ellene, s
ha kezébe szakadt a fegyvere a csikósnak, átugrott az ellenfele
lovára s úgy kelt vele nyalábra, birokra, maga Jávorka a feltűrt
ujjú barátkámzsában a huszfontos olvasóval osztotta az áldást.
Átkozott fegyver volt az a kezében.</p>
<p>A vadászkiséret mind jobban közreszorult. Elől az összetódult
tulokfalka zárta el az utczát, hátul a harczoló testőrség egyre
fogyott. Nem látszott menekülés.</p>
<p>Ekkor egy bátor polgár, a kötélverő Jaksch, állt elő
megszabadítani a veszélyben forgó uralkodót. Látva a veszedelmet,
nem félt kijönni az utczára, mint a többi nyárshazafi; odarohant a
császárhoz, megragadta a lova kantárát.</p>
<p>– Ide be az én udvaromba! Innen a kötélverő-téren át ki lehet
jutni a Favoritára, s arra szabad az út.</p>
<p>A fejedelmi vadászkiséret elmenekült a kötélverő udvarán
keresztül, a míg a harschier-gárda a kuruczok rohamát
feltartóztatá.</p>
<p>Jávorka észrevette a menekülést s elordítá magát a tombolás zaja
közt: «Ácsi! Ácsi! Hagyd el móré! Fordulj! Kanyarodj!»</p>
<p>Azzal megfordítva a lovát, visszaszáguldott a legelső kerítésig;
nyomában a csapatja. Átúgrattak a kerítésen, le a mély kertekbe;
egy sem törte ki se a lova lábát, se a maga nyakát. Még
utolérhették az uton végig vágtató vadászcsapatot; kerítés, vízárok
nem volt előttük akadály. Most már a harschier-gárdával sem volt
dolguk; az a hátuk mögött maradt. A kurucz mén volt olyan gyors
<span class="pagenum"><a name="Page_285" id=
"Page_285">-285-</a></span> futó, mint a meklenburgi vadászparipa.
Utól kellett nekik érniök a császárt. – És ekkor teljesedik Ocskay
vakmerő álma. Egy fogoly háromért cserébe! A császár maga a
kuruczok kezében. Teljes diadal, mielőtt harcz lett volna.</p>
<p>Hanem ekkor a fátum saját stratagémáját fordítá a kurucz ellen.
Mikor már a sok zöldséges kerten keresztül vágtattak s kiértek a
Favorita-útra, a honnan a város külerődítményeig könnyen elérhették
a menekülőket: egyszerre eléjük kerül a saját szilaj gulyájuk; a
maga eszétől a mellékútra kanyarodva s most a kuruczokat zárja el a
császári kisérettől.</p>
<p>«Ez aztán marhaszerencsétlenség! szitkozódék Jávorka, a
barátcsuhához nem illő manichaeus-módon szidva minden szenteket, de
különösen azt, a kinek a válla fölött egy tulokfő néz át. Porba
hullott a pecsenyénk!»</p>
<p>Fel kellett hagyni az üldözéssel.</p>
<p>De meg arra is kellett gondolni, hogy most már merre tágabb a
világ? Egész Bécs város népsége talpon állt már s jött ellenük nagy
riadallal.</p>
<p>«No most már aztán, urak, úrfiak, válogatott czigánylegények,
uzsgye fóre! Ki merre lát! Rúgd a farmatringot!</p>
<p>A dunaparti bozót közel volt; mire a fellármázott bécsi
helyőrség kivonult a vakmerő kalandorcsapat üldözésére, azok már
akkor árkon-bokron, Dunavizen, sötét erdőn túljártak s azt se
mondták, hol keresse őket valaki?</p>
<h2>AZ APÁCZA.</h2>
<p>Ilyen dolgok történtek a fegyverszünet utolsó napjai alatt.</p>
<p>Rákóczynak a feleségét foglyul tartóztatták le a fürdőhelyen; –
s a kuruczok csaknem elfogták magát a császárt a saját
metropolisának a kapuja előtt.</p>
<p>Erre mindkét részről a legnagyobb elkeseredéssel tört
<span class="pagenum"><a name="Page_286" id=
"Page_286">-286-</a></span> ki ujból a háboru. Még a személyes
sérelem is fokozta a gyilkoló haragot. Rákóczy a felesége
elfogatását, József császár a vadaskerti megüzetést nem tudta
megbocsátani ellenfelének.</p>
<p>A szemközt álló hadseregek minden oldalról egymásba omlottak, s
döngették egymás várfalait. Rákóczy Esztergomnak fordult s azt
kemény ostrom után elfoglalá, onnan sietett Kassát fölmenteni, a
mit viszont a császáriak ostromoltak. Forgách feladata volt Pozsony
várát meglepni, az alatt, a míg Pálffy bán egész seregével Vak
Bottyán ellen hadakozik. Egy franczia főtiszt, De la Riviere, ki
fogolykép volt Pozsonyban letartóztatva, s onnan csere utján
szabadult ki, jelenté, hogy Pozsony várának Duna felőli kapuján
keresztül éjjeli rohammal be lehetne venni a várat, abban most is
alig van néhány száz főnyi helyőrség, az is magyar, ellenben
Stahremberg táborának egész élelmi készlete ott van felhalmozva. Ha
Forgáchnak sikerül ez a csapás, a hadjárat sorsa ez évre el van
döntve. Ocskayra volt bizva a felvidék behódoltatása. Az egész
országban megkezdődött a háboru.</p>
<p>Jávorka a megbukott kisérlet után visszavergődve Ocskayhoz, ott
is maradt s nem tért a fejedelmi udvarhoz vissza; sokkal több kedve
volt eredeti manupropriákat iktatni az ellenség bőrére, mint a
mások bölcseségét kopizálgatni a kutyabőrre. Bizonyosan ki is
kapott volna Rákóczytól, a miért tudta nélkül ily merénylethez
fogott, a mibe beletörött a kése.</p>
<p>A ki a háboruban a regényes kalandot kereste, annak legjobb is
volt Ocskay táborában. Ott nem bölcselkedtek, tervezgettek sokat;
egyik merész csapás a másikat követte. Ocskay a hatalmas Detrekő
várát egy éjjeli rohammal elfoglalta; s Saskő alatt a hires-neves
Steinville lovasezredét, a császáriak legkitünőbb hadcsapatját,
fényes nappal meglepte az erdő közepett, s úgy semmivé tette, hogy
hirmondó sem ment el belőle: a ki élve maradt, az foglyul esett, s
ezzel a csapással össze-vissza <span class="pagenum"><a name=
"Page_287" id="Page_287">-287-</a></span> kúszálta a fővezér
Stahremberg egész nagyszabásu haditervét, a mivel az a fejedelem
ellen fordult.</p>
<p>Akkor aztán kihuzta magát a játékból s ráhagyta Stahrembergre,
hogy csináljon más haditervet. Ő maga másfelé fordult: Pálffy bán
haditervét készült összekuszálni.</p>
<p>Ehhez is különös politikát gondolt ki. Hirtelen nekifordult
Vöröskő várának (Bibersburg), a mi Pálffy bán saját birtoka volt.
Itt volt a hatalmas császárpárti fővezér felesége, egész családja,
s a Pálffy-nemzetségnek mindazok a kincsei, a miket a minap a
pozsonyi vár boltozata alatt Ocskaynak maga a bán mutogatott meg. A
bán jól értesült kémei által a felől, hogy Forgáchnak Pozsony ellen
van valami kemény terve, s ezért vitetett át mindent a közeli
Vöröskő-várba. Hogy ebből a tervből miért nem lett valóság, azt
Forgách tudja; de nem mondja meg senkinek. Azonban Ocskay viszont a
maga kémei által tudomására jött, hogy milyen nevezetes helylyé
lett Vöröskő vára egyszerre. Váratlanul, a hogy járni szokott, ott
termett a dandárával. A szomszéd Bazin város a megjelenésére
kitárta előtte a kapuját s ő reggelre körülzárta Vöröskő várát.</p>
<p>Vöröskő-vár egyike azoknak az uri fellegváraknak, a mik mind e
mai napig épen maradtak meg; testvére annak a sok romladéknak, a mi
körüle szerteszét fehérlik a hegytetőkön, másfélszáz év előtt mind
fényes úri paloták; most kisértet-tanya mind. Ez az egy élte túl a
háborut. Vöröskő várát most is a Pálffy grófok lakják. Belseje a
palotának még tanuskodik a pompáról és magas izlésről, a mivel a
hajdani magyar főurak várkastélyaikat berendezték: az egész
renaissance-kori pazar diszítés a régi állapotban van fentartva.
Még most is megvan a pompás szinház benne, melyben franczia
művészek játszották valaha Racine, Corneille, Molière darabjait: a
padlata szines kavicsmozaik, a falakon angyal-caryatidák emelik az
aranyozott boltiveket, miknek felosztott mezejében mythologiai
festmények váltakoznak apró tájképekkel; a <span class=
"pagenum"><a name="Page_288" id="Page_288">-288-</a></span>
szögletekben tengeri csigákból rakott grották, középett a kagylóból
kilépő Vénus fehérmárvány szobra. Szerte az egész teremben rejtett
szökőkutacskák, a mik egy véletlen lábnyomásra otkolon sugárt
lövellnek a meglepett látogatóra. – A fényes termek megannyi
muzeumai sok századok alatt összegyűlt ősi pompának, a minőt csak
főurak, dynasták szerezhettek össze, a kik mindig a hatalom polczán
ültek, s éltető elementumok volt a fény, mint másnak a levegő. A
külseje pedig a várnak még mai nap is azt a benyomást kelti, mintha
ezek a sánczárkok most is ellenséget feltartóztatni volnának itten;
mintha azok a sötét üregek, a mik a sziklába vágott kétemeletes
pinczeüregekből torkollanak elő, most is zúgnának a bennrejtett
«dandár» földalatti lármájától; – mintha ezek a bástyatornyok még
most is fenyegetnék szakállas ágyúikkal az alantas sikságot. Mai
nap már nem állítana meg ez a vár senkit. A nagy kaszamáta-üregek
csak pinczéül szolgálnak, a felvonó-hidat nem zárják be éjszakára.
A boltozatos kapubejárat alatt függ a kis lélekvesztő, a melyen a
Pálffyak őse a török fogságból a Dunán keresztül menekült; rozsdás
ágyuk guggolnak a szögletekben, egyéb harczijelek mind a vár
muzeumába vannak már elrakva; a hajdani hires Pálffy-regement egész
fegyverzetével együtt.</p>
<p>De még Ocskay idejében kemény feladat volt Vöröskő
megostromlása. Köröskörül ős fenyőerdőktől övezve, csupán egy
körültekergő mély uton lehet a homlokzatába eljutni, míg messze
kimagasló bástyái az egész sikot uralják s a közeledő ellenséges
seregnek a várágyúk pusztító tüze alatt lehet csak
előrehatolni.</p>
<p>A mi pedig még mindezeknél nagyobb akadály volt Vöröskő-vár
megvívásában, az egy uralkodó vonás volt Ocskay László jellemében:
«gavallérság». Féktelenül büszke minden emberi teremtés irányában,
a ki férfinak született; a félelmességig gyöngéd volt mindenkivel
szemben, a ki a gyöngébb nemhez tartozik. Ha elkeseredett
<span class="pagenum"><a name="Page_289" id=
"Page_289">-289-</a></span> haragjában összehozta a fátum egy
férfival, nem kérdezte ki az? mindenható császár-e, vagy védtelen
meglánczolt fogoly, hogy fegyverét ellene fordítsa, (az utóbbi
pedig még lehetetlenebbnek látszik, mint az előbbi), akkor nem kért
tanácsot az eszétől; de ha nő került haragjának utjába, akkor meg
nem volt annyi rábeszélő ereje sem a szilaj haragnak, sem a hideg
észnek, hogy elgázoltassa vele az utjában állót, lett légyen az
herczegnő, dæmon vagy czigányleány. Az asszonyszem kiverte kezéből
a fegyvert.</p>
<p>És Vöröskő-vár ellenségének az asszonyai voltak: Pálffy bán
felesége, leányai. Ugyanazok a nők, a kik kevés idővel ezelőtt az ő
feleségét mint vendéglátó háziasszonyok barátnői csókjaikkal
fogadták. Ezeknek mondani azt: «most én következem az én
tűzcsókjaimmal!» s köszönetül a pozsonyi tüzijátékért fejükre
szóratni a bombákat: ez lehetetlenség volt Ocskayra nézve. De
hitte, hogy elfoglalhatja a várat egy ágyulövés nélkül, úgy hogy a
dámáknak még csak az álmukat is elrontaná vele. S akkor aztán ismét
kezében van az élő zálog, a miért Saroltát és gyermekeit ki lehet
csikarni a császáriak kezéből. – Igen egyszerü terv volt az.</p>
<p>Dandárja elég volt a várat körülzárni. A bán oly messze járt a
Dunántúl hadseregével, hogy vára fölmentésére jókor meg nem
érkezhetett. A várban levőket egy vizvezeték látja el a szükséges
vízzel, a minek a kútforrása a hegyoldalból ered. A vár udvarán áll
a pompás faragványu szökőkút, márvány-nereidáival, a minek a
medenczéjében arany halak bujkálnak a zöld hinár közt. Hogy fognak
ezek a márványnimfák, meg ezek az arany-potykák csodálkozni, ha
egyszer csak nem hull rájuk többé a kristálytiszta vizsugár! A ki
ezt a kútfőt elfoglalhatja, az ura a várnak. Az őrség, ha az
ivóvizet elfogják tőle, három napig sem állhatja ki a szomjat a
várban.</p>
<p>Csakhogy ezt a vár védői is nagyon jól tudják.</p>
<p>S annálfogva maga az a forrás egy hatalmas csillagsánczczal
<span class="pagenum"><a name="Page_290" id=
"Page_290">-290-</a></span> van megvédve, amit csak szabályszerü
ostrommal lehet bevenni, erről a csillagsánczról azután egyenesen a
várba lehet leágyuzni. Viz helyett tűz. A ki a csillagsánczot
elfoglalja, azé a vár.</p>
<p>Ocskay a megszállás első napjától fogva ide fordítá minden
figyelmét.</p>
<p>A grófnőknek előre levelet küldött be a várba, mielőtt egy
puskalövés történt volna, a legudvariasabb kifejezésekben
biztosítva őket, hogy semmi gorombaság nincs a szándékában az ő
méltóságos személyeik iránt, csupán a várukat akarja elfoglalni és
őket a fejedelmi udvar vendégszeretetével megismertetni
Érsekujvárott; egyébiránt semmiben sem lesznek megzavarva, csakhogy
épen az ivásra, főzésre és mosásra szükséges vizet igyekezzenek
félretétetni nehány napra, hogy mind abban a maguk személyére nézve
szükséget ne szenvedjenek, ha majd a vízvezeték el lészen
foglalva.</p>
<p>Mindez a legnagyobb barátsággal történt.</p>
<p>A mellett pedig az előnyomuláshoz szükséges intézkedések
rendesen megtétettek, úgy hogy a megszállás hetedik napján, mikor
az éj beállt, már általános ostromot lehetett fuvatni a
csillagsáncz ellen.</p>
<p>A vitéz hajduságot azonban a csillagsánczot védő muskétások nem
kevesebb vitézséggel fogadták; az erdő és a bástyák közötti sík
mező nem volt elfoglalható. Télidő volt, a fehér hómezőn a fekete
alakok az éj daczára is könynyen czélbavehetők.</p>
<p>Ocskay László, hogy példájával lelkesítse a harczosait, maga,
lovára felülve, nyargalászta körül az ostromlott redouteot,
osztotta a parancsokat, hová hordják a rőzsekötegeket a sánczárkok
betemetéséhez, hogyan vágják ki a pallizádokat, hogy törjék össze a
spanyollovagokat: a midőn egyszer csak a legjobb kommandérozás
közben egy teljes sorlövés zúdul ellene, mint valami pokolbeli
darázsraj; a lova összerogy alatta, s ő maga a sok golyó közül
egyet a czombjába kap. («Bizonyosan mérgezett volt a <span class=
"pagenum"><a name="Page_291" id="Page_291">-291-</a></span> golyó,
irá Bercsényi, mert különben Ocskay testét nem fogja a
fegyver.»)</p>
<p>Ocskay László, a mint a lova alól kiszabadíták, s sebesült
czombjával nem tudott többé lóra ülni, azt parancsolá, hogy
hozzanak neki valami szekeret. Kerítettek számára egy ágyutaligát.
Arra feltetette magát s tovább vezényelte az ostromot. A vére
folyhatott, a sebe sajoghatott, nem törődött vele. Csak az volt a
gondja, hogy a sáncz-árok be legyen temetve rőzsével, s akkor aztán
lábtókat lehessen vetni a sánczfalaknak. A munkát nem lehetett
félben hagyni. Az ellenség égő szurokkoszorukat hajigált a
rőzsetömeg közé, azokat a kuruczok földes kosarakkal fojtották el,
az égő gránátokat innen is, túl is kézzel hajigálták már egymásra.
Ocskay az ágyutaligához köttetve magát derekánál fogva, egyik
veszélyes pontról a másikra vágtatott tüskén-bokron keresztül, s
harsogó szava túldörögte az ostromzajt, puskaropogást.</p>
<p>A csillagsáncznak el kellett esni bizonynyal. Az elszánt
hajduság ellenében nem volt azt képes tovább védeni a labancz
zsoldos had.</p>
<p>Ekkor egyszerre a gránátoktól felgyujtott cziheren keresztül egy
lovag vágtat Ocskay felé, fehér kendőt lobogtatva kezében.</p>
<p>Nem ismert rá, pedig talán látta is valamikor.</p>
<p>– A fejedelemtől jövök! lihegé a lovag, a mint Ocskay elé ért. A
fejedelem palotásainak egyenruháját viselte.</p>
<p>– Épen jókor, mondá neki a sebesült vezér.</p>
<p>– Sürgetős leveleket hoztam kegyelmednek.</p>
<p>– Ha megérem a reggelt, akkor majd elolvasom.</p>
<p>– A fejedelem parancsa, hogy rögtön olvassa kegyelmed és
teljesítse parancsát.</p>
<p>– Ez a parancsolat? Akkor hát menjünk a világossághoz közelebb,
hogy meglássuk a betüket.</p>
<p>Az a bizonyos világosság valami meggyujtott háztető volt a
csillagsánczon belül, melynek a vésztüzét az <span class=
"pagenum"><a name="Page_292" id="Page_292">-292-</a></span>
ostromlottak nagy erőlködéssel igyekeztek elfojtani. Ocskay
odahajtatott közel ehez a tüzhöz. A veszedelmes világításba
kerülve, feltörte a fejedelem levelét s a fény elé tartá. Igy igen
jó czéltáblát mutatott a sánczot védő muskétásoknak. A golyók egyre
fűtyöltek a füle körül.</p>
<p>El is olvasta már a levelet; nem is egyszer, de kétszer is és
még sem mondta a szekerésznek, hogy menjenek el erről a
helyről.</p>
<p>– A golyók ugyancsak fütyölnek, brigadéros uram! rebegé a
nyargoncz.</p>
<p>– Hát hiszen van okuk fütyölni; mert még úgy nem bukott meg
komédiás az aktus végén, mint én. A fejedelem azt parancsolja, hogy
«hagyjak fel azonnal Vöröskővár ostromlásával; nem kell megsérteni
a bánt.»</p>
<p>– És mire vár most kegyelmed?</p>
<p>– Arra, hogy majd talán egy golyónak lesz annyi esze, hogy nem a
fülembe fütyül, hanem a fejemen megy keresztül; akkor én nem
hajthatom végre a parancsot: a hajdu pedig a maga bolond fejével
elfoglalja Vöröskővárt. Keresse aztán a bán, hogy ki sértette meg
ilyen nagyon?</p>
<p>Hanem hát a golyónak volt több esze. A sáncztetőről abbahagyták
a lövöldözést. A labanczság agyon volt rémülve. Megadásról
gondolkozott.</p>
<p>Ekkor kellett Ocskaynak takarodót fuvatni; a hajduságát
visszahivatni a félig elfoglalt sánczokról.</p>
<p>Egész hiábavaló diadal volt! A megszálló csapatoknak is
meghagyá, hogy szedjék fel a sátorfáikat; térjenek téli
szállásaikra: pihenő idő van. A várbelieknek megizené, hogy az
ostrom meg van szüntetve. Tréfa volt az egész. Csak krétára
játszottunk.</p>
<p>Azután maga is visszatért Modor városába a sebét ápoltatni.</p>
<p>A kapott seb elmérgesült. Mire Modorig jutott vele, utolérték a
nyilalló fájdalmak, a mik előjelei a közelgő sebláznak.
<span class="pagenum"><a name="Page_293" id=
"Page_293">-293-</a></span></p>
<p>Akkor aztán ráért, az ágyban fekve, végiggondolkozni a maga
dolgán.</p>
<p>– No most megkaptad, a mit kerestél! Te itt küzködöl, éjt napot
egygyé ragasztva, hogy fejedelmed számára elfogott nejét
visszaszerezd; kitalálod, minő drágaságokat lehetne adni helyette
cserébe, s mikor már mindez a kezedben van, akkor azt mondják,
hagyd abba! Kimélni kell a bánt. Te pedig kaptál egy keresztül lőtt
lábat, az a tied: azzal lefekhetel. Vétettek neked azok a Pálffy
grófok? A magad bajáért jöttél őket háborgatni? És most azokat is
megbántottad, meg a fejedelmet is. A nagyon nagy buzgóságnak ez
szokott lenni a jutalma.</p>
<p>Azután az otthon maradottak is eszébe jutottak: feleségét áldott
állapotban hagyá el stropkói kastélyában s rég nem kapott tőle már
levelet: ha most tudná szegény, hogy férje itt fekszik
sebesülten!</p>
<p>Azon közben két tábori feltser is vesződött a sebesült láb
bekötözésével. Egyik tudósabb volt, mint a másik: az egyik
Göttingában végzett alchymista, a másik kitanult borbély.</p>
<p>Ocskay valósággal szégyenlette magát a miatt, hogy sebet kapott.
Vége volt annak a regényes nimbusznak, a mi őt eddig környezte,
hogy testét nem fogja a fegyver. A tündérmesék hősének rangjából
leszállítva látta magát a közönséges halandók sorába.</p>
<p>Nem sérthetetlen lovag többé: nem csodatevő táltos.</p>
<p>Vezértársai mind nagy megszontyolodással gyűltek ágya körül; s
maga Csajághy sem tudta kemény arczán eltitkolni megilletődését. Ő
már sok sebet kapott, de ilyen veszedelmeset sohasem. A két
seb-orvos pedig két külömböző véleményt látszott táplálni a
követendő eljárás iránt, s mikor az egyik bekötött valamit, a másik
felbontotta. Aztán ki-ki mentek a mellékszobába veszekedni: ezt úgy
hiják, hogy «consilium.»</p>
<p>A mellett aztán ilyenkor minden ember orvos akar lenni, s
mindenik jó barát tud valami csalhatatlan szert <span class=
"pagenum"><a name="Page_294" id="Page_294">-294-</a></span>
ajánlani, a mi az ő bajában használt, míg a patiens mind
valamennyit odakivánja, a hol ezek a gyógyszerek teremnek!</p>
<p>A két orvos disputájából az ajtón keresztül is ki lehet venni
annyit, hogy az egyik sürgősen kivánja a megsebesült lábnak azonnal
czombtőben levágását, a másik ellenben, mivelhogy kétségtelenül
mérgezett golyóval történt a megsebesítés, a solutio
continuitatisnak tüzes vassal való kiégettetését követeli.</p>
<p>Ezalatt megvirrad a hosszú téli éjszaka. Az utczán postakürt
hangzik: Ocskay számára érkezett levél. Pálfy grófné irta, a bán
felesége.</p>
<p>Thallósy az iródiák felolvasá azt a beteg előtt.</p>
<p>«Brigadéros uram. Kegyelmed megszabadított engemet és szegény
leányaimat az ostromlás iszonyuságaitól. Noblesse oblige. Én
viszont arról értesültem, hogy kegyelmed a mult éjjeli ostrom alatt
megsebesült. Miután kastélyomban igen jól berendezett patika van, a
legjobb franczia chymisták által instruálva: felajánlom
kegyelmednek a saját orvosomat és pharmacopœámat, bajának sikeres
meggyógyítására. És, hogy a kellő ápolásban is részesüljön
kegyelmed, a mi ilyen bajban a legfőbb dolog, elküldöm kegyelmedhez
a samaritana nénék egyik legavatottabbikát, soror Arminiát, a kinek
feladata lesz kegyelmedet, az orvosom rendeletei értelmében ápolni.
Fogadja tőlem szivesen ezt az ajánlatot.»</p>
<p>A felolvasott levél természetesen a legnagyobb resensust
keltette. A két orvos protestált; ők egy harmadiknak el nem tűrik a
beavatkozását; a tiszt urak pedig attól tartottak, hogy ez a bán
felesége részéről valami ravasz politika lehet: talán így akarják
Ocskayt gyógyítás örve alatt megmérgeztetni. Az ellenségtől nem
kell elfogadni az irokat és flastromokat.</p>
<p>Ocskay pedig a sebláz agyfeszítő hősége alatt azt kezdte
képzelni, hogy Belzebúb konyhájába jutott, s valamennyi ördög ott
tanácskozik körülötte, hogyan darabolják <span class=
"pagenum"><a name="Page_295" id="Page_295">-295-</a></span>
széjjel, hogy találjanak ki számára bűneihez méltó
kínszenvedéseket. Ő tőle magától nem is kérdezik, hogy mi fog
jobban tetszésére lenni: ha a lábait lefürészelik? vagy ha tüzes
vasakkal sütögetik? vagy pedig válogatott mérgekkel torkig
lakatják? Hiába is kérdeznék, mert aligha tudna felelni rá. A
nyelvét nem tudja megmozdítani. Az egész teste meg van merevedve.
Még lát és hall; de keverve a valót a képzelettel. Erős akarata
van, ébren lenni, sőt tettlegesen beavatkozni a körülte
történtekbe: elhatározott szándéka fölkapni a mellette levő széket
s szétverni vele az egymással veszekedő fantomokat, kenőcsös
tégelyt, tüzes serpenyőt, sebészeti eszközöket a fejükhöz
hajigálni, de aztán megint olyan érzés veszi elő, mintha jobb volna
érzéketlen darab föld gyanánt engedni magát esni fölfelé, a
végtelen magasba, s itt hagyni mindent, jót, rosszat, az egész
földi chaoszt.</p>
<p>Egy-egy pillanatra úgy tetszett neki, mintha fölébredne, s azt
látná, hogy még mindig új alakok tódulnak az eddigi sátán-torzképek
közé a szűk szobácskába: egy szerzetes, szőrcsuhában, kötéllel a
derekán, gyógyszeres szekrénynyel a hóna alatt, azután meg egy
apácza, hosszú fehér köpenyben, fekete fátyollal a fején,
veres-kereszt a mellén, melynek ágai a nyakától az övéig s egyik
vállától a másikig érnek. A többinek mind van látható arcza, csúf,
rettenetes, borzasztó; ennek az egynek nincs: le van takarva
fátyollal s épen azért ez a legfélelmesebb.</p>
<p>Hah, milyen nagyon veszekesznek, egy elkárhozott fölött!
Mindenik azt akarja, hogy az övé legyen.</p>
<p>Utoljára az az egy apácza-forma fantom kiparancsolja valamennyit
a szobából: azok meghunyászkodnak és szót fogadnak neki. Egyenkint
kisompolyognak: az egyik veszi a fürészeit, a másik a tüzes
serpenyőjét, a harmadik a kenőcseit; némelyik visszanéz az ajtóból,
s megnyalja a száját: éhen maradt ördög! Az apácza a lábával
dobbant s azzal huss! a kéménybe föl valamennyi. <span class=
"pagenum"><a name="Page_296" id="Page_296">-296-</a></span></p>
<p>Az arcznélküli kisértet marad magára egyedül a lázbetegnél.</p>
<p>Mit csinál vele, mikor egyedül marad?</p>
<p>Feltakarja a vérző sebet, s abban a perczben, mint a halott-fő
phosphorfényű lárvája, úgy világít keresztül az arcza a fekete
fátyolon.</p>
<p>Azután odahajol föléje s mint a vampyr, szívja az égő sebből a
vért. Talán a mérget? Nem! A lelkét szíja ki a seben keresztül! A
láz-beteg úgy érzi, hogy lelkének minden tehetsége elköltözik:
tudás, emlékezet, akarat, szeretet, remények; azok mind egy idegen
szellem valójával olvadnak össze: megszünik magának élni,
elköltözik egy új életszervezetbe. Utoljára elhagyja az eszmélet
is: meghal, vagy elalszik.</p>
<p>Ha halál volt, nagyon rövid ideig tartott; ha álom volt, nagyon
soká. Csak este későn ébredt föl belőle.</p>
<p>Ki tudja, hány világot bejárt a lelke abban az ismeretlen új
alakban?</p>
<p>Itt ezen a földön megint csak megtalálta azt a gerendás szobát,
azzal az ólomkarikás ablakkal, a min keresztül zöld, piros és sárga
fénye volt a napnak.</p>
<p>A szobában nem volt semmi nesz. Az ördög-alakok eltüntek, a
félelem rémnyomása is elmult a kebelről. Egyetlen alak térdelt az
ágy lábánál, az apácza; fejét a nyoszolya deszkáján nyugtatva. Most
már azt sem nézte ördögnek, de ugyanazon alak volt, a kit
deliriumában látott, fehér köpenyben, veres kereszttel a mellén, a
feje fekete fátyollal letakarva.</p>
<p>– Hát élek még? kérdezé, s maga is elbámult rajta, hogy a saját
hangját hallja.</p>
<p>Az apácza fölemelte a fejét s a kezével a szivéhez kapott. Hát
látszik, hogy nem fantom, mert a szive megdobbant. Azoknak
nincs.</p>
<p>– Nem vágták le a lábamat? Ez volt a második szava az
ébredőnek.</p>
<p>Az apácza sietett kezével és fejével tagadólag inteni.
<span class="pagenum"><a name="Page_297" id=
"Page_297">-297-</a></span></p>
<p>A sebesült odanyult a kezével, hogy meggyőződjék róla: de
hirtelen visszakapta azt. Pedig nem égette meg: hanem jég volt
rajta. Az ördögök nem dolgoznak jéggel.</p>
<p>– Régóta alszom? kérdezé ápolójától.</p>
<p>– Csak reggel óta, felelé ez suttogó hangon. De többször
felébredt kegyelmed, mikor megszomjazott.</p>
<p>– Ahán! Egyszer a Saharában tévedtem el, másszor meg a Vezuvba
estem alá. Ki adott innom?</p>
<p>– Illés hollója; suttogá az apácza.</p>
<p>– Köszönöm a hollónak. Isten fizesse meg neki.</p>
<p>– A holló nem vár fizetést.</p>
<p>– Nem jönnek ide többé a pokolfajzatok?</p>
<p>– Kik azok?</p>
<p>– A kik meg akartak kinozni; szét akartak darabolni.</p>
<p>– Én kértem őket, hogy bízzák én reám a kegyelmed
meggyógyítását. És ráhagyták. Vagy él, vagy meghal. Megcsonkítani
nem engedem.</p>
<p>– Igaz. Ocskay féllábbal nem Ocskay többé. S ki tanította
kegyelmednek a gyógyítás mesterségét?</p>
<p>– A szenvedés.</p>
<p>– Az pedig hires professor. S mivel gyógyít kegyelmed?</p>
<p>– Imával és jeges-vizzel.</p>
<p>– Az egyik meleg, a másik hideg. S az a kettő jó minden betegség
ellen?</p>
<p>– Bizony mindenik ellen.</p>
<p>– Még az ellen is, mikor valaki megunta az életet, s nem akar
több részt kapni a napvilágból?</p>
<p>– Az ellen is.</p>
<p>– Nem hiszem én azt. Lám én már meg voltam halva; s ez nekem
olyan jól esett. Olyan szép világ van odaát. Csak odáig a kínzó; a
míg a forró sivatag, a rémek birodalma tart; a míg innen a ködökből
kiszabadul az ember. Hanem azután csupa gyönyör és paradicsom
minden. Én már nem hiszem, hogy az életért imádkozni jó.</p>
<p>– Majd visszatér még a kegyelmed hite. <span class=
"pagenum"><a name="Page_298" id="Page_298">-298-</a></span></p>
<p>– Ki hozza vissza? Azt is a holló?</p>
<p>– Nem. A Noé galambja.</p>
<p>– Hát terem még az Ararát hegyén olajfa-levél?</p>
<p>– Talán még annál közelebb is. A míg szunnyadt kegyelmed, egy
levele érkezett Stropkóról.</p>
<p>– Stropkóról! kiálta föl a sebesült, hirtelen könyökére
emelkedve.</p>
<p>– Ne kiáltson kegyelmed: mert megtudják, hogy ébren van s
bejönnek. Aztán maradjon veszteg; mert a sebe újra vérzeni fog.</p>
<p>– Úgy? úgy! Csak suttogva beszéljünk. Minő szinű pecsét van a
levélen?</p>
<p>– Rózsaszin. Tehát örömhir van benne. A czímen ez áll: Ocskay
László brigadéros uramnak, az én kedves fiam-uramnak adassék, anyai
szeretettel.</p>
<p>– Az anyósom irja. Törje föl kegyelmed.</p>
<p>Az apácza fölnyitá a levelet s odanyujtá Ocskaynak.</p>
<p>A beteg sokáig nézett a levélbe, míg rájött, hogy nem bir
olvasni. A betük összefolynak a szemei előtt, s a sorok tánczolnak,
mintha mind meg volnának bolondulva.</p>
<p>– Nem látok a szememmel, kérem kegyelmedet, olvassa fel nekem
ezt a levelet.</p>
<p>Az apácza mélyen felsóhajtott. Valami olyan kisértetes volt
abban a reszketeg sohajtásban, mint mikor éjjel fölébred az ember s
hallani vél valamit az egyedüllétben, a minek az okát ki nem
találhatja, mintha egy álmában hallott panasznak a visszhangját
hallaná az ébrenlétben, mikor az álomalak már rég a semmibe tünt
el.</p>
<p>– Óh…</p>
<p>Elvette kezéből a levelet s olvasá halk, döngicsélő szóval:</p>
<p>«Szeretett kedves fiam uram.</p>
<p>«Meg ne ijedjen azon fölöttébb, hogy én irok kegyelmednek és nem
a felesége; mert öröm annak az oka, a mi őt ebben akadályozza. A
mai szent advent vasárnapon <span class="pagenum"><a name=
"Page_299" id="Page_299">-299-</a></span> Ilonka leányom kegyelmed
számára egy második fiugyermeket hozott le az angyalok karából.
Mind a ketten, hála a magasságos Istennek, épek és egészségesek. Ha
beleegyezik kegyelmed, a másodikat, a fejedelem nevére, Ferencznek
fogjuk kereszteltetni. A Mindenható oltalmazza kegyelmedet
mindennemű veszedelmei közepett.»</p>
<p>Ocskay majd kiszökött az ágyából: csaknem elfelejté, hogy az
egyik lábát nem szabad megmozdítania; sápadt arczán a megdicsőülés
mosolygása tündöklött. Kezét nyujtá a levél után. Nem volt neki
elég annak a tartalmát hallania, az újjai hegyével is végig kellett
azon mennie, a hogy a vakok szoktak olvasni.</p>
<p>Káprázó szemei észre is vették, hogy még van a levélben valami:
egy utóirat, a mi nem lett felolvasva.</p>
<p>– Hát ez? Mi van még itt?</p>
<p>– Egy név, tán a kegyelmed feleségének a neve, saját irásával:
«Ilonka» és utána e sorszám: 100,000, száz ezer! Kegyelmetek
tudják, hogy mit jelent az?</p>
<p>Ők bizonyára tudják. A kik szeretnek. Hogy mi az a 100,000? Az
apáczák ezt nem találhatják ki.</p>
<p>Ocskay a két kezével szorítá azt a levelet a homlokához, mintha
úgy akarná annak a tartalmát a fejébe átköltöztetni. A szemeibe
visszatért az élet fénye: ajkai dicsőülten mosolyogtak.</p>
<p>Az apácza suttogva beszélgetett hozzá.</p>
<p>– Hiszi hát kegyelmed, hogy a jó ima még azt a betegséget is
meggyógyítja, a midőn nem szereti valaki az életet?</p>
<p>– Áldott legyen, a ki ezt leimádkozta!</p>
<p>– Nem érez kegyelmed fájdalmas nyilalásokat a sebeiben?</p>
<p>– Nem! Semmi fájdalmat nem érzek most. Meggyógyulok. Meg akarok
gyógyulni. Semmi bajom sincs. Csak gyenge vagyok a vérvesztéstől;
nem látok jól, a szemem káprázik, a mint a fejem fölemelem. Pedig
úgy szeretnék egy levelet irni – haza – a drágámnak. Nem birok.
<span class="pagenum"><a name="Page_300" id=
"Page_300">-300-</a></span></p>
<p>– Diktálja le kegyelmed én nekem. Én majd leirom a levelét a
nejéhez.</p>
<p>– Köszönöm, soror Arminia, az ég jutalmazza meg ennyi
jóságáért.</p>
<p>– A holló nem kér jutalmat.</p>
<p>Az apácza odahúzta a kis asztalkát az irószerekkel a sebesült
ágya mellé és odaült hozzá.</p>
<p>– Mondja toll alá kegyelmed, mit irjak a nevében?</p>
<p>Ocskay diktálta.</p>
<p>– Egyetlen kincsem, angyalom, mennyországom.</p>
<p>Az apácza leirta egymásután: mit érté ő azt, mire valók az ilyen
megszólítások?</p>
<p>«Véghetetlen örömmel töltötte be szivemet drága jó anyánk
évangéliumi jó hire felőled».</p>
<p>Hm! Evangéliumi jó hir! Az apácza azt is csak leirta.</p>
<p>«Te még az életben lehordogatod számomra a mennyországot, s alig
hagysz valamit kivánnom a paradicsomból».</p>
<p>Merész szavak! Közeljárnak a szentségtöréshez. Az apácza leirt
mindent szórul-szóra.</p>
<p>«Bizony magam oda sietnék most te hozzád, – hozzátok, – hogy a
küldött 100,000-et megmilliomozva adjam vissza. Ugyanannyi
csókban…»</p>
<p>Ennél a szónál «csók», az apácza kezében reszketős lett a toll.
Talán nem is irta még le azt a szót soha?</p>
<p>A sebesült folytatá:</p>
<p>«De tudatnom kell veled, nehogy mások, idegenek, nagyítva
hireszteljék, s a mit úgy is meg kellene tudnod abból, hogy idegen
kéz irja levelemet: – én most ágyban fekszem; megsebesülve; de nem
veszélyesen. A golyó, mely az ostrom hevében eltalált, nem sértett
nemesebb részt. Rövid időn meggyógyulok. Tudom, hogy ez az idő még
rövidebb ideig tartana, ha a te drága ápoló kezeid takargatnák be
sebemet, ha te virrasztanál fölöttem.</p>
<p>Az apácza irta hiven, a mit tolla alá mondtak.</p>
<p>Folytatták.</p>
<p>«De légy megnyugodva, szerelmes bálványom. Nem <span class=
"pagenum"><a name="Page_301" id="Page_301">-301-</a></span> vagyok
elhagyatva. Istentől rám szabott nyomoruságomban van egy áldott
lélek, ki olyan hűséggel viseli gondomat, mint te magad tennéd, egy
Istennek szentelt égi menyasszony: egy apácza. Olyan igaz angyali
szív, miként te magad vagy…»</p>
<p>Az apácza az asztalra dobta le a tollat a kezéből és nem irta
ezt le.</p>
<p>– Leirta kegyelmed? kérdezé a kór.</p>
<p>– Nem!</p>
<p>– Miért nem irja tovább kegyelmed, soror Arminia?</p>
<p>– Ezt?</p>
<p>– A mit mondtam.</p>
<p>– «Olyan igaz angyali sziv, miként te magad vagy».</p>
<p>– No igen.</p>
<p>Az apácza felemelte a fekete fátyolt az arczáról s odafordult
egész büszke tekintetével Ocskay felé.</p>
<p>– Ozmonda! hörgé az, hátravetve elszédült fejét, s abban a
pillanatban már ott járt a lelke azokon az óhajtásra méltó
virányokon, a hol a fénynek nincsen árnya, a gyönyörnek nincs
megbánása, a hol nincs elérhetlen távolság és magasság, a hol nincs
semmi lehetetlenség, a hol mindenek mindenekben tökéletesek: a
honnan ember nem kivánkozik a földre vissza többé.</p>
<p>Mikor e másodszori ájulásából magához tért Ocskay, késő éjszaka
volt. A lámpa ott égett az asztalon, s mellette ott látta ülni
kisértetét, az apáczát, a lefátyolozott fővel, a veres kereszttel a
mellén, előtte az imádságos könyv. Minden tagjában ernyesztő
bágyadást érzett.</p>
<p>– Ozmonda! suttogá.</p>
<p>Az apácza fölrezzent; azután fölkelt a helyéről; friss vizet
töltött egy pohárba s odatartá azt a lázár ajkaihoz.</p>
<p>– Köszönöm – Soror Arminia – rebegé Ocskay. Álmodtam én azt a
másik nevet?</p>
<p>– Álom volt. Elmult, sugá az apácza, friss jeges burkot téve a
sebkötelékre.</p>
<p>– Mit jelent ez az öltöny, a mit ön visel? <span class=
"pagenum"><a name="Page_302" id="Page_302">-302-</a></span></p>
<p>– Lemondást. Bűnbánatot.</p>
<p>– Hogyan?</p>
<p>– Lemondtam a világ minden örömeiről, vigalmáról: nem hevit
többé semmi szenvedély. Hogy a penitencziára mily készséggel hajtom
meg fejemet, arról tanuskodik ez a levél, a mit a kegyelmed
diktálása után irtam. S azért virasztok itt az ágya mellett, hogy
megnyerjem bűnbocsánatát; mert a mit vétettem az életemben, az mind
kegyelmed ellen volt elkövetve: kegyelmed bocsáthatja azt meg
egyedül nekem.</p>
<p>– Isten bocsássa meg mind a kettőnknek.</p>
<p>– Amen.</p>
<p>A lázbeteg férfi kedélye csak olyan, mint a lázbeteg gyermeké.
Ocskayt az nyugtalanította, hogy miért látja álmában is ébren is
ezt a szokatlan öltözetü alakot maga előtt. A gyermek nem szereti,
ha valami letakart arczu alak közeledik feléje.</p>
<p>– De minő rend viselete ez?</p>
<p>– A «Samaritana»-rendé.</p>
<p>– Soha sem hallottam ilyen apáczarendnek a hirét.</p>
<p>– Uj rend. Sarolta fejedelemnő alapította.</p>
<p>– A mi fejedelemasszonyunk?</p>
<p>– Már nem a mienk. Nem a földieké. Ő az általa fundált rend
főnöknője.</p>
<p>– Nem értem. Hogy lehet azzá egy fogolynő?</p>
<p>Hát Ocskay még nem tudta azt, hogy Sarolta megszökött a
fogságából. Hisz a fejedelem maga is csak ez idő tájon tudta meg
doktor Wolffiustól, a kit nejével elküldött Karlsbadba. A fogoly
őrzésével megbizott osztrák tiszt lengyel eredetü volt: megszánta a
fejedelemnőt; paripákat kerített a számára s elhagyta őt futni a
szász határon keresztül Poroszországba. A hir még akkor ólomlábon
járt: hónapok kellettek ahoz, hogy egy ilyen titokban történt nagy
eset szájrul-szájra adva egyik országból a másikba vándoroljon.
Hanem Ozmondának legelőbb kellett ezt megtudni: mert ő vele volt a
fejedelemnővel, <span class="pagenum"><a name="Page_303" id=
"Page_303">-303-</a></span> s ez uttal Saroltának jó szelleme
sugallta azt, hogy szökési tervét még Ozmondával se tudassa előre.
A grófnő csak akkor értesült a drága fogoly eltünéséről, mikor már
késő volt azt üldözőbe venni. A fejedelemnő elszökésének hirét
szándékosan titkolta mindenki, a ki tudott felőle. A külfejedelmek,
a kiknek az udvarához menekült, igyekeztek azt eltagadni, hogy ott
van. Egyik országból a másikba küldözték.</p>
<p>Ozmonda bizonyosra játszott, a mikor Ocskaynak azt mondta, hogy
a fejedelemnő zárdába vonult vissza, a mit ő maga alapított. Mi
czélra? Hogy a szomorú háboruban, melyet megakadályozni nem tudott,
a szerencsétlen áldozatokat, a sebesülteket ápolják.</p>
<p>Hát nem így került-e maga Ozmonda is Ocskay kórágya mellé?</p>
<p>– Sarolta nem fogoly és nem fejedelemnő többé; mondá
Ocskaynak.</p>
<p>– Tehát csak fogságot cserélt.</p>
<p>– Nem. Fejedelemséget cserélt.</p>
<p>– És a férje.</p>
<p>– Nem vágyik hozzá többet.</p>
<p>– Ki hihetné azt el?</p>
<p>– Az, a ki Saroltát úgy ismeri, mint én. Ő az égi koronáját nem
adja a földi koronáért. Neki a hite a világa. Ő buzgó pápista.</p>
<p>– Hát Rákóczy nem az?</p>
<p>– Csak volt az. A midőn fölajánlotta az ország koronáját egy
eretnek számára, megszünt a katholikus hit oszlopa lenni.</p>
<p>– Ki az az eretnek?</p>
<p>– Kegyelmetek előtt még, jól tudom, titkolják. Mert sejtik jól,
hogy sokan vannak még nagy Magyarországon, a kik nem tudnának a
lelkükkel békében maradni annál a gondolatnál, hogy szent István
koronája, az angyaloktól hordott, a pápáktól megszentelt ősereklye,
egy kálvinista fejére kerüljön; mert hisz a porosz király
kálvinista. <span class="pagenum"><a name="Page_304" id=
"Page_304">-304-</a></span></p>
<p>– De hát ki mondja azt, hogy a porosz királyt kinálta meg
Rákóczy a koronával? Miért nem teszi azt a saját fejére, ha
kivívhatja?</p>
<p>– Ne jőjjön kegyelmed indulatba. Még lázba hozza vele magát.
Higyje azt, hogy nem mondtam igazat. Miért is hoztam ezt most elő.
A helyett, hogy enyhíteném a baját, még keserübbé teszem. Bocsássa
meg bűnömet. Csendesüljön le és aludjék.</p>
<p>– Nem tudok lecsendesülni. Kitől tudja a grófnő ezeket?</p>
<p>– Én nem vagyok grófnő, hanem soror Arminia. Nem tudok
kegyelmednek most többet mondani. Majd ha felgyógyul s a dolog
világosabb lesz. Még most csupa zürzavar az. Nem egyébért hoztam
elő, csak hogy kegyelmeddel megértessem, mi okozta azt, hogy a
fejedelemasszony a világtól végkép visszavonuljon és vele együtt én
is. Asszonyszív nem bir meg ilyen megpróbáltatásokat. Nekünk
kettőnknek nincs helyünk ebben a most támadó uj világban többé.
Beszéljünk másról. Beszéljünk a kegyelmed leveléről, a mit
feleségéhez diktált. Lássa, mindent leirtam hiven. Még azt is, hogy
angyalok vagyunk mind a ketten: egymáshoz hasonlók. Hát hiszen
miért ne lehetnék én is angyal, ha egyszer el lettem temetve, a
bűnbánat tisztító tüzében fehérre mosva? Nem rablom el tőle ezt a
nevet s nem dobom el magamtól. Legyen ő az, a ki boldog és élve
marad; legyek én az, a ki kiszenvedett. Igazán kiszenvedtem. Ki
vagyok békülve az egész világgal. A magam szenvedéseit nem érzem
többé, csupán a másokét. Nincs, a mit szeressek, nincs, a mit
gyülöljek ezen a világon. Elolvassam kegyelmednek még egyszer, a
mit nekem e levélben diktált?</p>
<p>Ocskay némán intett.</p>
<p>Az apácza végig olvasta a mult este irott sorokat. «Ezt»
elolvasni igazán vezeklés lehetett rá nézve: nehezebb az
önkorbácsolásnál.</p>
<p>Azzal kezébe adta Ocskaynak a tollat, hogy irja a nevét
<span class="pagenum"><a name="Page_305" id=
"Page_305">-305-</a></span> a levél alá, s hogy azt fektében
végezhesse, az imádságos könyvét tette a levél alá. Azután
összehajtogatta azt s Ocskay pecsétnyomó gyűrüjével lepecsételé. A
czímet kivülről ráirta szépen: «Ezen levelem adassék nemes és
nemzetes Ocskói Ocskay Lászlóné asszonynak, született nemes és
nemzetes Tisza Ilonának, az én szerelmetes hitvestársamnak, igaz
szeretettel ajánlva, Sztropkó várában».</p>
<p>– Az a bizalmas szolgája a kegyelmed háznépének, a ki onnan
hazulról hozta az «evangéliumos» levelet, ezt a kegyelmedét most
visszatérőben elviheti. Ismerem jól a jámbor fiut, Marczinak hiják.
Valaha a szegény Tisza Gábornak volt az inasa, a kit mi öltünk meg
ketten.</p>
<p>Rettenetes közösség! Egy megölt ártatlan embernek a vére kettő
közt megosztva.</p>
<p>Ocskay teste végig borzongott erre a szóra.</p>
<p>– Miért emlegeti ezt föl most előttem?</p>
<p>– Fáj talán?</p>
<p>– Irtózik tőle a lelkem. Elég embervért ontottam életemben.
Számba sem veszem. De ennek minden cseppje éget. Jó barát vére
volt. Édes rokonomé. Tulzott indulatok gerjedelme miatt lett
kiontva. És ezt még nem gyóntam meg soha és nem kaptam érte
absolutiót.</p>
<p>– Hát hisznek még Magyarországon a férfiak absolutióban,
Istenben, másvilágban? Én azt képzelem, hogy ez a hit már csak az
asszonyokra maradt. Kisértetlátás már csak gyermekek rosz szokása.
Takarja be kegyelmed az arczát és aludjék. Nem jönnek vissza a
halottak a sirból.</p>
<p>– Az enyim sokszor föltámad, rebegé a sebesült férfi,
félkönyökére emelkedve. Nem tudok imádkozni miatta. Valahányszor
közeledni akarok az éghez, utamat állja. Megállít.
Visszakerget.</p>
<p>– S úgy-e, milyen nagy szenvedés az: mikor az ember akarna és
nem térhet az éghez, a hová úgy jár boldog-boldogtalan,
örömében-bánatában, mintha hazamenne; hálát adni, mikor örül,
vigaszt kérni, mikor szenved. És <span class="pagenum"><a name=
"Page_306" id="Page_306">-306-</a></span> «ti» ezt az eget
akarjátok egy egész ország fölött bezárni.</p>
<p>– Kik?</p>
<p>– Te! Ocskay László. És mindazok, a kik veled egy zászló alatt
végzik a vérontás iszonyú munkáját. Hát nem látja a lelked maga
előtt azt a rettenetes képet, a midőn az uj vallás hatalomra kerül,
hogy kihajigálja a szenteket a templomokból, s az ave Maria helyett
azt énekelje, hogy: «ordítsd óh oroszlán, hogy ő rettenetes!» Hogy
az áldó, a bűnbocsátó Isten, az idvezítő szentháromság helyébe
odahozza a rettenetes Jehovát, a ki az apák bűneit megbünteti a
gyermekekben, a kinek a szavára «a tigris idétlent szül a
pusztában»; hogy leverje a keresztet tornyaikról, az idvezítő
jelvényét, s helyébe tegye a csillagot, a napimádók symbolumát, a
kakast, a pogányok czégérét.</p>
<p>– Az nem igaz!</p>
<p>– Nem igaz? mondod. Hát nem volt-e ez már egyszer így? még száz
éve sincsen. Hogy elvették szentegyházainkat, odaadták prédikáló
tanyául lutheránusoknak, kálvinistáknak. Seregestől hajtották az
országból hitünk martyrjait s a vásárpiacz közepén komédiát
játszottak szent szertartásainkból. Nem így lesz-e megint, ha egy
kálvinista fején lesz Magyarország koronája?</p>
<p>– Hallgass el! Ne kínozz! Nem hiszek semmi szavadnak. Nem hiszek
ennek az öltözetnek sem, a miben most előttem megjelentél. Nem
ápolni jöttél ide, hanem kínozni. Mikor tudod, hogy erőtlen vagyok.
Itt fekszem, mint egy darab sár. Hagyj el engem. Nem kivánok semmi
ápolást. Ha élek, élek; ha meghalok, az is jó. Azt teszi velem
Isten, a mit akar.</p>
<p>– Látod, hogy lelkedben máris kálvinista vagy. A prædestinácziót
hiszed. A legiszonyúbb rémbálványt, a mit emberi ész, a sötétben
eltévedve, kigondolt. A helyett az édes megnyugtató hit helyett,
hogy van egy magasabb lény, a ki az embernek megengedi, hogy jó
legyen, ha bűnbe esett megtérjen; ha elbukott, felkelhessen, ha
<span class="pagenum"><a name="Page_307" id=
"Page_307">-307-</a></span> gyönge, erőt ád neki, ha nem lát,
felvilágosítja, ha végveszélybe jutott, hivására megjelen és
csodatételeivel megszabadítja; a szemmel látott, a szivünkkel
érzett áldásteljes Istenatya helyébe oda állították az alaktalan
fátumot, a ki előre kimondta, megirta mindenkire, már a születése
órájában, ki legyen jó, ki legyen rosz? ki ragyogjon fényben, ki
merüljön el fertőben? a kihez hasztalanul imádkozik a
szerencsétlen: meg van irva, hogy neki szerencsétlennek kell lenni.
A gyilkos hiába imádkozik: ne vigy a kisértetbe, az áldozat hiába
imádkozik szabadíts meg a gonosztól; meg van róluk irva, hogy nekik
össze kell találkozniok, az egyiknek gyilkolni, a másiknak halni
kell. S a vétkező hasztalan keres nála bocsánatot: nincs irgalom
számára, meg kell fizetni azért, a mivel adós. Az áldó Isten
helyébe, a ki mindent ád ingyen, ezer kézzel, s minden keze jobb
kéz, arany kéz, s a ki mindent megbocsát egy töredelmes szivért, e
helyett oda van állítva egy minden élők és csillagok fölött
uralkodó uzsorás, a kinek csak egy keze van, az is vaskéz, a ki
megfizetteti a gyermekeket az apák adósságaiért negyediziglen s
ledobálja az égből a csillagokat, ha ellene vétettek. És ennek a
birodalmáért harczolsz te és a te társaid fejedelmestől együtt.</p>
<p>Ocskay arczán a hideg veriték csurgott alá. Kezdett a láz
deliriumába visszaesni. Szemei kápráztak. Keresztet vetett
magára.</p>
<p>– Hagyj magamra. Ne kínozz tovább. Akár gonosz lélek vagy, akár
jótétlélek: hagyj el.</p>
<p>– Elhagylak. De itt marad veled az igazság, a mit hozzád
elhoztam. Ha elfogadod, meggyógyít, ha elveted, megöl.</p>
<p>– Nem igaz! Nem hiszem. Nem teszi azt a fejedelem.</p>
<p>– Álmodjál felőle. Ébren engem nem látsz többé, a míg látni nem
kivánsz. Ha egyszer hivni fogsz, visszajövök: s akkor majd
bebizonyítom, hogy mind igaz volt, a mit mondtam. <span class=
"pagenum"><a name="Page_308" id="Page_308">-308-</a></span></p>
<p>– «Óh én uram, én fejedelmem!» hebegé Ocskay. Már ekkor az
álomországban beszélt.</p>
<p>Azokat a képeket látta iszonytató változatokban lelke előtt
végig foszladozni, a miket Ozmonda eléje vázolt. Az egymás ellen
küzdő Isteneket, az ostromra kelt templomokat. S az álmok, a miket
a hagymáz tüze éget bele a szívbe, örökre feledhetlenek
maradnak.</p>
<p>Késő délest volt másnap, mire ismét magához tért.</p>
<p>Ágya mellett látta ülni akkor is az apáczát, lefátyolozott
fővel, olvasóval a kezében.</p>
<p>– Soror Arminia; suttogá bágyadtan.</p>
<p>– Az én nevem soror Theodora: viszonzá egy öreges, törődött hang
a fátyol alól.</p>
<p>Más váltotta fel Ozmondát.</p>
<p>Néhány nap múlva jobbra fordult Ocskay baja: sebe gyorsan kezde
gyógyulni. Az a seb, a mit a golyó ütött. Nem az a másik: az nyitva
volt és egyre vérzett.</p>
<p>Egy napon azt mondá, hogy szeretné, ha soror Arminia váltaná fel
ismét a másikat az ápolásban.</p>
<p>Óhajtásának elég lett téve. Az öregebb apáczát felváltotta a
fiatalabb.</p>
<p>És akkor aztán Ozmonda elhozta magával mindazokat a leveleket, a
miket a külföldi követségek útján Pálffy bán kapott Rákóczynak a
porosz királylyal folytatott alkudozásairól a magyar korona iránt;
s egyuttal Péter orosz czár ajánlatait Rákóczyhoz a lengyel korona
elfogadása végett.</p>
<p>Ez volt az igazi megmérgezett golyó, nem az a másik.</p>
<p>És senki sem vette észre, mi történik itten? Még a gyanakodó
Csajághy sem.</p>
<p>Hogy egy szelid, ájtatos apácza hogy támasztja fel a halálból
Ocskayt, s hogy teszi a helyett halálos beteggé a lelkét.</p>
<p>Már az maga, hogy ezeket a leveleket fel hagyta maga előtt
olvasni Ocskay, nagy megtántorodás volt tőle. Az apácza szépen az
imádságos könyvébe hajtogatva hozta el azokat magával; mikor
egyedül maradt az ápolt sebesülttel, <span class="pagenum"><a name=
"Page_309" id="Page_309">-309-</a></span> felnyította a könyvét és
olvasott, ha rálesett valaki, ha rajtakapták: – ájtatos litánia
volt, a mit betege fölött elimádkozék. Ocskay tudta jól, hogy ezek
az ő eltérítésére voltak szánva. Mégis engedte megismertetni? Talán
a lelkében bizott még, hogy azt igazán nem fogja semmi fegyver.</p>
<p>A legveszélyesebb volt a lelkére nézve egy levele Wratislaw
kaczellárnak, a mit az Prágából irt Pálffy János bánnak. Ebben az
Érsekujváron és Nagyszombatban szerzett tapasztalatai voltak leirva
az osztrák kormányférfinak.</p>
<p>Az adatok, a miket Wratislaw e levelében felsorolt mind a
legnagyobb szavahihetőség bélyegével birtak; mind olyan hűséges
rajzai voltak a helyzetnek, a minőket Ocskay maga tudott volna
legjobban kifesteni. A Rákóczy környezetében levő főurak nagy
részének elégedetlensége a háborúviseléssel, vágyódása a béke után,
a fővezérek versengése; az út és mód magában a magyar nemzetben egy
királypárti hatalmas ligát támasztani. A magyart addig le nem
fogják győzni soha, amíg az idegen erőszakos keze küzd ellene; de
kibékíthetik, megjuhászíthatják, ha saját jobbjai csoportosulnak
egy legitim zászló körül, melyet a törvényes király lobogtat.
Elszámlálja Wratislaw név szerint, kikre lehetne számítani. (Merész
kisérlet volt Ozmondától és azoktól, a kik ezt a levelet a kezére
bízták, hogy e neveket Ocskayval közölte, a kiről még azt kellett
tudnia, hogy vakbuzgó híve Rákóczynak; hátha egyenesen bevádolja
őket e levél nyomán?)</p>
<p>«Hanem mindezekkel nincs még semmi nyerve;» így végzi Wratislaw
a levelet. «Nekünk egy igazi hadvezéri talentumot kellene
megszereznünk a magyar táborból s az említett urak közül egyik sem
az. Jó partizánvezérek, de arra nem valók, hogy hadvezetés bizassék
rájuk. Egyedül egy van közöttük, aki valódi magasabb katonai
tehetséggel bír, Ocskay László, a kit én távolról is, közelről is
eléggé kiismertem. Ő nekünk jelenleg a legnagyobb malleusunk. De
lehetetlen, hogy sokáig az maradjon. A többi <span class=
"pagenum"><a name="Page_310" id="Page_310">-310-</a></span>
hadvezérek, a fejedelmi udvaronczok folytonos boszantásait nem
állhatja ki sokáig. Mindenütt derogálnak neki. Minden hibáját
nagyítják, minden érdemét kisebbítik. Ha bort iszik, s jó kedve
van, azt mondják, hogy részeges és szokása szerint dorbézol; ha egy
csúf czigányleánynyal muzsikáltat magának a sátorában: azt mondják,
sybarita életet él; ha meg a feleségéhez megy haza, azt mondják,
«andapál katonája» lett; zsoldot nem adnak a katonáinak, s ha ő
maga rekvirálásból szerzi be a zsoldot, azt mondják, rabol és
sarczoltat; ha előre tör, akkor azt mondják, úgy kell neki, miért
ment oda? s cserben hagyják; ha kivágja magát, azt mondják:
megretirált; ha fényes győzelmet aratott, akkor annak az érdemét
átruházzák egy másikra, aki azt messziről nézte. Én tudom jól, hogy
milyen hive ő most a fejedelemnek és az egész fölkelés ügyének, a
magyar szövetséges rendeknek; de azért már veszett nevét költék,
minden mozdulatára Árgus-szemekkel vigyáznak. Bercsényi maga azt
irta felőle a fejedelemnek: «Ocskay László uram felől rosz szél
fú»! Az öcscse, Sándor és valami Csajághy nevű főstrázsamester már
sokszor összevagdalkoztak ő miatta az udvari tisztekkel; s ha
egyszer a vagdalkozás oka fülébe talál menni Ocskaynak, nem tudom,
mi lesz belőle. A feleségére csipkelőznek, aki sokáig volt
fogságban Bécsben, az emberek igen mocskosszájuak, s kapnak a
pletyka-beszéden. Egy ilyen sértés pedig sok erős szívet megejthet!
Ez az oka, a miért Ocskayt nem léptetik előre. Máskülönben rég
tábornokká kellett volna lennie. Hanem hát mi ezt az embert, ahogy
én ismerem, sem kecsegtetéssel, sem hivogatással meg nem
nyerhetjük; hacsak amazok odaát el nem vadítják maguktól. Ezt már
lehetőnek tartom. S abban az esetben nekünk lenne egy olyan
hadvezetőnk, aki az ellenfélt a saját methodusával tudná
debellálni. Mi bizonynyal jobban meg tudnók őt becsülni s
generálisságnál kisebb állásba nem helyeznők…»</p>
<p>– Elég! tiltakozék a sebesülten fekvő. Ne olvassa kegyelmed
<span class="pagenum"><a name="Page_311" id=
"Page_311">-311-</a></span> tovább. Átlátok a szitán. Nagyon ritkán
van szőve. Minden gyöngének hitt oldalamat kipróbálták vele.
Mondhatom, hogy sehol sem sebesített meg.</p>
<p>– Nem sebesítés, de sebbegyógyítás volt a szándék. Én írt
akartam kegyelmednek hozni, nem mérget.</p>
<p>– Ez a levél sem nem ír, se nem méreg. Vajákos kancséroló szer,
a miben semmi virtus nincsen. Ezt a levelet nem irta Wratislaw. Itt
fabrikálták Vöröskővárott.</p>
<p>– Nem disputálok. Hanem itt hagyom ezt a levelet kegyelmednek.
Tartsa meg. Egyszer valamikor lesz még alkalma összetalálkozni
Wratislawval. Akkor megmutathatja neki ezt a levelet, s
megkérdheti, ő irta-e? S ha azt fogja mondani: «nem»! akkor irja ön
fel a kolostorom falára, hogy Szunyoghy Ozmonda akkor hazudott
legistentelenebbül, a mikor térden állt, s az imakönyvébe nézett, a
mikor Soror Arminiának nevezték.</p>
<p>… Ocskay magához vette a levelet.</p>
<p>Nem volt már sebhetlen csodahős: a testi sebe begyógyúlt, a
lelki sebe tovább vérzett.</p>
<h2>DELIANCSA.</h2>
<p>A lélek sebe nem gyógyul be soha.</p>
<p>Ott csengett folyvást a fülébe a rossz jóslat: «egy indulat, egy
szenvedély, egy harag, egy sértés, egy tüzes pillantás megfordít,
önmagadnak ellenkezőjévé tesz!»</p>
<p>Már itt volt valamennyi.</p>
<p>A fátum látható arczot öltött. Itt volt: közel járt. Megmondta a
nevét.</p>
<p>Ocskay László rettegni kezdett önmagától.</p>
<p>A lelkére volt már verve a láncz. Úgy érezte, mintha a fejedelme
iránti hűség, az egész honszerelmi ábránd, egy nehéz golyó volna
ennek a láncznak a végén, a mi lépteit gátolja.</p>
<p>Igaz volna az, hogy a fátum még az isteneknek is törvényt
<span class="pagenum"><a name="Page_312" id=
"Page_312">-312-</a></span> szab? No hát legyen úgy, hogy a fátum
erősebb Jupiternél; de nem erősebb a férfiakaratnál.</p>
<p>Még volt egy menekülés. A két hűség együtt jár. A szerelemhez és
a hazához. A csapodárság és az árulás ikertestvérek. A mint
felgyógyult, sietett haza az édes boldog családi körbe. Két
gyermeke volt már, két angyalarcz hivogatta le a földre, s mikor
oda közéjük leheveredett, mellette a két gyermek a medvebőrön,
akkor úgy érzé, hogy itt van az igazi élet, az igazi ébrenlét, a
többi mind csak álom, csalóka, rosz álom.</p>
<p>A haza, a jobb jövendő nem a hadakozó fejedelmeké, hanem azé a
két játszó gyermeké itt. Ezeké az apa hűsége, erénye, büszke
jelleme, szeplőtlen neve. Nem szabad azt elvesztegetni.</p>
<p>Aztán, hogy kipanaszkodhatta magát lelke szerint annak a lelke
másik felének (a jobbik felének), megkönnyebbült tőle, annak a
hűséges vigasztalása megaczélozta lelkét.</p>
<p>Mikor Ilonkájától és gyermekeitől visszatért a táborba, azt a
lánczot azzal a nehéz golyósúlylyal ugyan még mindig ott hordta a
lelkén, de új erőt hozott magával még e lánczczal a lelkén is előre
törni és fölfelé.</p>
<p>Még csak most kezdett el igazán hős lenni. Egész lelkével
odaadta magát annak a gondolatnak, hogy nemzete ügyét diadalra
vezesse. A személyes biztonság csak véralkat szüleménye. Odarohanni
a halálveszélybe, öklével harczolni, az is képes, a ki az ügyet, a
melyért harczol, megveti; a ki hős a karjával, s áruló a szivében.
De Ocskay László nem a hírt, nem a dicső halált látszott keresni,
hanem a döntő diadalt.</p>
<p>Folyvást nagy tervei voltak.</p>
<p>Vak Bottyánnal és Bezerédy Imrével egyesülten ostrommal akará
bevenni Sopron városát, maga vezette a hajdúit a tört résen át fel
a falakra. Már övék volt a diadal, az őrtornyokat elfoglalták, a
mikor Bezerédy századosát, a lobogóval a kezében, egy golyó
elsodorja, s erre <span class="pagenum"><a name="Page_313" id=
"Page_313">-313-</a></span> annak a hajdúi rémülten megfutnak, s a
diadal megfordúl, kudarcz lesz belőle. Ocskaynak is menekülni kell
az elfoglalt sánczról.</p>
<p>Azt, hogy milyen vitézűl harczolt Sopron falain, elfeledték
följegyezni, hanem azt igen is szemére lobbantá Bercsényi, hogy
három év előtt milyen könnyen elfoglalhatta volna Sopront Ocskay
uram, ha kellemesebb időtöltésnek nem tartotta volna a boros
billikomokat ürítgetni!</p>
<p>Ujra meg ujra felvette a kardot, a mit kezéből ki vert valaki.
Ármány? vak sors? prædestinatio? vagy minek nevezi magát az az
elfátyolozott arczu szellem? Győzni akart! lehetetlenné akarta
tenni, hogy a sarkában lappangó kisértet egy gyenge órát találjon
életében, a melyben megragadhassa. Egész haderejével neki fordúlt
annak magának, ki őt legcsábítóbb igéretekkel csalogatta;
megrohanta Pálffyt, a bánt; seregét szétmorzsolá, őt magát
beszorítá egy austriai kis várba: Brukba. Ott körülzáratta: öreg
ágyúkat kért a fővezértől, hogy a várat bevehesse. Azok már útban
voltak. Ez lesz a felelet a bazini csábítónak. Ez a lesujtó csapás!
Akkor jőjjön aztán még valaki csalogatni! A míg az öreg ágyúk
megérkeztek, az egyik vezértársa sötét éjjel kihagyta menekülni a
bánt az ostromlott várból. Megint kihullott kezéből a kard.</p>
<p>Ujra fölvette, más hatalmas ellenséget keresett. Nagy erőt
gyüjtött maga körül; a császáriak legjobb hadvezérét kereste föl,
Viardot. Ott meg a megnyert csata végén, egy vezértársa, Pekri
ügyetlensége miatt, kudarczot vall: ismét kihull kezéből a kard a
strázniczai csatában.</p>
<p>Ujra fölvette azt. A vesztett ütközetért ő kapta a megrovást, a
ki győzött, Pekri lett tábornokká, a ki vesztett. Ez sem döntötte
meg. Nem kötötte össze magát többet senkivel, magára harczolt.
Akkor mindig győztes maradt.</p>
<p>Szerteszét kalandozó csatározásaival minden császári fővezérnek
a terveit megzápította; soha sem tudták, mely <span class=
"pagenum"><a name="Page_314" id="Page_314">-314-</a></span>
oldalról védjék magukat ellene. Egyszer a fővezért, Stahremberget
magát is elfogták a hadseregei háta mögött.</p>
<p>A kisértő pedig mindig ott járt a sarkában.</p>
<p>Egy este a nagyszombati franciscánus perjel látogatta meg tábora
közepett, a ki novitius korában főnöke volt s a ki őt nagyon
szerette. Eltávozásakor a perjel egy iratcsomagot hagyott Ocskay
asztalán, a mi ő neki volt czímezve. Ocskay a csomagban talált egy
kegyelemlevelet a császártól, melyben minden eddigi tetteiért
megbocsátanak neki, azután meg egy pátenst, melyben császári
tábornokká kineveztetik. Harmadiknak pedig egy utalványt húszezer
tallérra, a bécsi kincstárhoz szólót.</p>
<p>Nem szólt felőle senkinek. Összeszedte nagy csendben az ezredeit
s heted napra ott volt Fischamend alatt, s az ostrommal bevett
város kapujára szegezte oda, átütött török késével együtt a
kegyelmi levelet, a kinevezést és az utalványt. Ez volt a
válasz.</p>
<p>A míg ő Ausztriát egész Bécs kapujáig rettegteté, az alatt a
háta mögött Forgách ostrommal elfoglalta Zissersdorf várát, a védő
Bayreuth-ezredet levágta, erődöt és várost felprédált,
elpusztított, a lakosokkal is kegyetlenűl bánt; még a nőket sem
kimélték a kuruczai.</p>
<p>Ennek a diadalának nagyon rosz jutalmát vette a híres hadvezér.
Rákóczy elfogatta érte s Munkács várában fogságba vetteté.</p>
<p>Mikor az a hír megérkezett Ocskay táborába, ott nagy
megdöbbenést költött. Diadal, győzelem, várelfoglalás után fogságra
jutás.</p>
<p>Igaz, hogy Forgáchra egész bűnlajstromot tudtak felolvasni. De
hát melyik kuruczvezér nem volt ugyanazokban tudós?</p>
<p>Az erre következő napokban Ocskaynak egyik legkedvesebb
hadnagya, Turkoly Miska, átszökött a császári táborba.</p>
<p>Ez volt az első áruló!</p>
<p>– A pártütő pribék! kiálta fel Ocskay haraggal, mikor
<span class="pagenum"><a name="Page_315" id=
"Page_315">-315-</a></span> alezredese, Pongrácz Gáspár e hirrel
eléje jött. Mit vétett neki a mi zászlónk, hogy elhagyta?</p>
<p>Pongrácz Gáspár, ugyanaz, a ki a nagyszombati ütközetben Ocskayt
a labanczok közül kiszabadítá, egyik legjobb alvezére, barátja volt
Ocskay Lászlónak.</p>
<p>– Megrettent a fiú Forgách példájától: vestigia terrent, monda
Pongrácz, azt hitte tán, hogy most mindenkire rájár a rúd, a ki
Bercsényinek nem tetszik. «Nem felejti kigyó farka elvágását!»</p>
<p>– Azért nem kellett volna neki árulóvá lenni. Ne féltse senki
jobban a fejét, mint a fejedelmét!</p>
<p>– Azt is mondogatta többek előtt, hogy nagyon meghidegült a
fejedelem iránt, a mióta megtudta, hogy Rákóczy kész a lengyel
koronát elfogadni Péter czár kezéből.</p>
<p>Bercsényi titokban elutazott a czárhoz. Ha már választani kell a
két savanyú alma között, a muszka és a német barátság közt, mégis
csak az utolsóban vássék a fogunk. Ezt nem én mondom, hanem
Turkoly.</p>
<p>– Azért nem volt szabad zászlójához hűtelenné lennie. A katona
ne bölcselkedjék, hanem verekedjék.</p>
<p>– Aztán buzgó katholikus is volt Turkoly. Nem bírta a
lelkiismeretét megnyugtatni, hogy Rákóczy most már a magyar koronát
porosz Frigyes királynak, a kalvinistának ajánlotta fel.</p>
<p>– Pokolra a dogmaticus scrupulusokkal! kiálta fel indulatosan
Ocskay. (Ő nála is épen itt volt a pánczélingnek a nyilása.) A
mennyországért sem szabad elárulni Magyarországot. Neked békóba
kellett volna veretned Turkolyt azonnal, a mint előtted így
beszélt.</p>
<p>– Nem előttem mondta ezeket.</p>
<p>Ocskaynak eszébe jutott a Parna-patak melletti keserves
megszabadulása: csak ennek a visszaemlékezésnek köszönheté
Pongrácz, hogy őt magát nem verette vasra Ocskay azért, a mit
elmulasztott.</p>
<p>Másnap reggel jelenték neki, hogy Pongrácz alezredes
<span class="pagenum"><a name="Page_316" id=
"Page_316">-316-</a></span> az éjjel, az őrszemle után, nem tért
vissza a táborból. Sehol sem találják.</p>
<p>Este későn megtudta, hová lett a legtapasztaltabb, legöregebb
alvezére. A szemközt álló császári tábornok, Viard, küldött
Ocskaynak egy elbocsátott kurucz fogoly által levelet. Abban
tudatta vele, hogy Pongrácz alezredes átment a császáriakhoz.
Hivatkozik Ocskay László lovagias érzületére, hogy a feleségét és
gyermekeit, kiket magával nem vihetett, utána fogja küldeni.</p>
<p>Hát már a második szökevény!</p>
<p>Egy megszokott arcz megint eltünt az asztal mellől, melynél
együtt tanácskoztak csata előtt, együtt lakomáztak csata után!…
«Mit tanácsolsz, Pongrácz Gáspár?» «Szállok az úrnak, Pongrácz
Gáspár uram!» Üres szék van ott már.</p>
<p>Megkezdődött a processio! A gyászvitézek processiója.</p>
<p>Mennek mendegélnek.</p>
<p>Első volt Forgách (mert ezt is árulással vádolják, hogy
Pozsonynál meghagyta magát vesztegetni), azután Turkoly, azután
Pongrácz.</p>
<p>Mit mondott az az asszony? Következik a sorban, a ki
valamennyinél drágább, Ocskay László. Hát ennek mi az ára? «Az az
én feladatom.» S ennek az asszonynak van esze is, szive is: van
szépsége, és gonosz szenvedélye. Ezekkel sok férfit megvettek
már.</p>
<p>Sokszor megtörténik az, hogy megőrül valaki azért, mert retteg a
megtébolyodástól, a mivel családi hagyomány baljóslata fenyegeti.
Ilyen félelmet érzett Ocskay. Egész mélyen belátott az örvény
fenekére s érzé, hogy szédül. Válaszolt azonnal Viard levelére,
szép classicus latin nyelven. Azt irá a tábornoknak, hogy üzze el
magától az áruló szökevényt, a hizelkedő kutyát. Ma «hizelkedő
kutyának» nevezte, tegnap még «kedves öreg czimborám» volt neki.
Maga előtt akarta azzal a szóval tán bezárni az ajtót.</p>
<p>Még talált ki egy óvszert. <span class="pagenum"><a name=
"Page_317" id="Page_317">-317-</a></span></p>
<p>Volt két alvezére: Csajághy és az öcscse, Sándor. Azok két külön
ezredet vezényeltek az ő dandárában, s ennélfogva csak nagy ritkán
kerültek össze egymással. Most Ocskay László behívta őket magához a
táborkarába.</p>
<p>– Pongrácz és Turkoly átszökése óta nem bízhatom senkiben,
egyedül ti bennetek. Az ezredeiteket vezessék a főstrázsamesterek.
Nekem itt van rátok szükségem.</p>
<p>Így a jobbján levő szék nem maradt üresen. Pongrácz helyét
elfoglalta Ocskay Sándor, s a hol Turkoly szokott késsel villával
dobolni a czintányéron, ott Csajághy puritán alakját látta maga
előtt ülni az asztalnál.</p>
<p>Nagyon kérte őket, hogy maradjanak mindig körülötte.</p>
<p>– Az én László bátyám valamitől félni látszik. Mondá Ocskay
Sándor, mikor Csajághyval egyedül maradt.</p>
<p>– Én tudom, hogy kitől?</p>
<p>– Tán orgyilkokkal kerülgetik?</p>
<p>– Nem az. László bátyád védelmezi magát velünk saját maga
ellen.</p>
<p>– Tán megtántorodott volna?</p>
<p>– Még nem sejdítem. De hogy támaszokat keres, azt már
bizonyosnak veszem. Eddig nem volt szüksége rá, hogy itt legyünk a
teste körül. Én tudom, hogy Ozmonda ott volt nála Bazinban. Ő volt
az egyik apácza, a ki sebesült bátyádat ápolta. Kár, hogy későn
tudtam meg. Azt is tudom, hogy az amnestiát, a patenst, a donatiot
mind ez a rossz lélek hozta el a számára Bécsből.</p>
<p>– De azokat László bátyám mind hiresen elutasította magától.</p>
<p>– Most azonban már fél! Ide hivatásunk bizonyítja. Ha mi itt
vagyunk körülötte, akkor Ozmonda semmiféle alakban ide nem jöhet
hozzá, hogy őt csábítgassa, mert mi ketten bizonynyal ráismerünk.
Ha én azt az asszonyt egy puskalövésnyire feltalálhatnám valaha!
Hidd el nekem, hogy azzal a megnyugvással akasztanám a szegre a
kilőtt muskétámat, mint mikor valaki egy veszett farkast
<span class="pagenum"><a name="Page_318" id=
"Page_318">-318-</a></span> agyonlőtt a piaczon, olyankor, a mikor
a templomból jött ki a sokaság!</p>
<p>– Te nagyon is jól tudsz gyűlölni.</p>
<p>– Nemcsak azért a vérért, a mi eddig kihullott miatta, hanem
azért, a mi ezután fog hullani. Hidd el nekem, hogy ez az a «Runa»,
a ki Attilának a Lech folyónál útját állta «ter frementi voce
exclamans: retro Attila» hármas csengő szóval kiáltva: vissza
Etele! Ez a mi gonosz Valkyrunk, a hadmegállító «Hildr», a ki
bennünket megtör.</p>
<hr class="tb" />
<p>Ocskay tanúságát is adta annak, hogy elfogadható okai voltak
maga mellé beszólítani azt a két emberét, a kikben feltétlenűl
bizhatott. Egyedűl ő velük kettőjükkel közölte a haditervét, a
miben egyedűl magára számított, senkinek a segítségére nem
támaszkodott.</p>
<p>A terv még magát Csajághyt is megdöbbenté: oly merész volt.</p>
<p>Ocskay a morvaországi Wsetin várát akará elfoglalni.</p>
<p>Ezt a várat azért építék a császáriak, hogy a kuruczok
betöréseit Morvaországba lehetetlenné tegyék. Első rendű erődnek
volt alkotva, csillagsánczokkal, Miksa-tornyokkal, boltozott
casamátákkal körülvéve, nehéz ágyúkkal ellátva. Nagy megszálló
sereggel, hatalmas ostromütegekkel, hosszú, szabályszerű bombázás,
földalatti harcz, viárok ásás, tűzakna robbantás után lehetett rá
gondolni, hogy meghódítsa valaki. S ezt a hatalmas várat csak úgy
akarta Ocskay elvenni, mint az érett almát a fáról.</p>
<p>Csajághy vállat vont.</p>
<p>– Az én fejem az igaz, hogy vasból van, s ha faltörő kosnak
akarod fölhasználni, szivesen felajánlom.</p>
<p>– Odamegyek, a hova küldesz, mondá Ocskay Sándor, kezét nyujtva
a bátyjának.</p>
<p>– Bizonyára oda fogtok menni mind a ketten, a hová küldelek,
szólt Ocskay László s keményen megszorítá <span class=
"pagenum"><a name="Page_319" id="Page_319">-319-</a></span> mind a
kettőnek a kezét. Most menjetek az ezredeitekhez vissza, az éjjel
csendben indulunk.</p>
<p>Mikor Csajághy és Ocskay Sándor elhagyták a vezért, Csajághy ezt
dörmögé:</p>
<p>– Én valamit gondoltam.</p>
<p>– Ki ne mondd! Sietett eléje vágni Ocskay Sándor.</p>
<p>Mert én nem hiszem!…</p>
<p>– De hát mégis kitaláltad, hogy mit gondolok? Jól van. Én sem
hiszem. De lehetetlen volt ki nem gondolnom.</p>
<p>«Uriás!» neve jutott mínd a kettőnek eszébe. Azé az Uriásé, a
kit Dávid király azért küldött a filiszteusok ellen, hogy ott
biztosan megöljék. «Terhére vagyunk neki mi ketten!» Gondolák
magukban. Így akar tőlünk megszabadulni! A két vigyázó
ellenőrzőtől, a kik halállal fenyegetik őt, ha félre talál
lépni.</p>
<p>Csalatkoztak benne.</p>
<p>A mint a morva határon átléptek, Ocskay László a testvérét
Stampsennek, Csajághyt Stuelnnek indítá a Morva vize mentén a
lovasságával: ő maga szállt a gyalog hadával Wsetin sánczai alá. Ő
akarta itt maga bevégezni az életét.</p>
<p>Egyéb szándékot nem is lehet róla föltenni.</p>
<p>Hogy ezt a hatalmas erődöt, a minek védműveit ez előtt egy
héttel vizsgálták össze Löwenburg és Krumpach tábornokok, s
bevehetetlenekül fogadták el, a melynek sánczait rendes hadsereg és
derék polgárőrség védte; a melynek üteg-ágyúi félmértföldnyire
uralták a vidéket; – hogy azt megrohanja, ágyúzás, sánczhányás
nélkül, egy kuruczhad, meztelen karddal a kezében: ezt nem
gondolhatta ki más, mint a kinek terhére van az élet, s jó áron
akar túladni rajta.</p>
<p>Mikor az öcscsétől elvált, egy levelet adott át neki, ezzel a
szóval:</p>
<p>– Ezt a levelet csak akkor bontsd fel, a mikor én már nem
élek.</p>
<p>Most aztán Ocskay Sándor kezdte sejteni, hogy mi <span class=
"pagenum"><a name="Page_320" id="Page_320">-320-</a></span>
szándéka volt a bátyjának az idejövetellel. De Csajághy még
tartotta a gyanuját. Hiszen még mind a ketten visszatérnek Wsetin
alá, ha feladatukat bevégezték. Az pedig két nap alatt meg van, s
akkor ismét visszakerülnek Wsetin vár farkasvermei közé.</p>
<p>Csakhogy mire ők negyednapra visszatértek, szétkergetve az
ellenséges lovasságot, mely a vár fölmentésére jött, már akkor
Ocskay rég benn volt Wsetin várában. A vár egy füstölgő rom volt
már, a sánczok, a casamáták szerteszét a légbe röpítve, az árkok
betemetve mind.</p>
<p>Nem történt semmi csoda. A várműveknek volt egy befejezetlen
része. Azt Ocskaynak hirűl hozták a kémei. Ezt a gyönge pontot
éjszakai rohammal elfoglalá, miután előtte való nap, hadi szokás
szerint, békés megadásra kérte fel a várvédőket, a min azok nagyot
nevetének. Az igaz, hogy mindenütt maga tört előre a zászlóval
kezében, s úgy kiabált a hajdúira: «Ne féljetek semmit. Nem lőnek
itt másra, csak én reám.» Őt pedig nem fogta a golyó. Ismét a
mesebeli tündérhős lett: első volt a várfalon. Mire behajnalodott,
a várőrség le volt vágva, vagy foglyul ejtve: az öreg ágyúk közül
de csak egyet sem sütöttek ki. Az emberi vakmerőség felcsufolta a
hadi tudományt. Hat tudós hadvezér esztendeig elvesződött volna
azzal, a mit egy elkeseredett dalia egy óra alatt elvégzett. Wsetin
vára nem volt többé.</p>
<p>Ocskay dicsősége tetőpontjára jutott el e regemondásba való
diadallal. Az elfoglalt Wsetin várban voltak a morva főurak minden
féltett kincsei felhalmozva, ide hordták azt messze földről össze,
mint legbiztosabb menedékbe. Ocskaynak a szerencséjét e diadal
nemcsak megaranyozta, de valóságos aranyra váltotta fel. Ő találta
meg a bölcsek kövét; a tegnapi közrendű magyar birtokosból egy
csapással dúsgazdag dynasta lett. Egész társzekerek vitték el
Wsetinből a prédául nyert arany-ezüst kincseket; maga Ocskay
általvető zsákba tömhette a drágaköves ékszereket. Azokban az
időkben az ilyen harczi préda épen olyan jogos <span class=
"pagenum"><a name="Page_321" id="Page_321">-321-</a></span>
szerzemény volt, mint napjainkban a börze-nyereség. Épen úgy szokás
volt azzal dicsekedni, mint mikor most egy börzematador a
contremine báróit az utolsó inggombjukig tisztára kifosztotta.
Kincses társzekereit haza küldé Sztropkóra; Soncha barlangjának,
Aladin büvlámpájának minden mesés gazdagsága oda lett Ilonka
lábaihoz lerakva. Raktár kellett annak, hogy elférjen benne, mázsa
kellett neki, hogy megmérjék. Az ocskói elrablott kincsekért ugyan
százszorosan lett megfizetve.</p>
<p>És Ilonka erre azt irta a férjének vissza:</p>
<p>«A tenger kincsek helyett jobban esett volna az én lelkemnek, ha
tenmagadat küldted volna nekem haza, bár csak egy pillanatra.»</p>
<p>Ocskay Sándor pedig azt mondta a bátyjának, mikor Wsetin várából
visszafelé ügetének, egész sereg hadi foglyot hajtva maguk
előtt:</p>
<p>– Ime itt a leveled, bátya. Mit tegyek vele?</p>
<p>– Azt a mi rá van irva. Felbontod, ha halva leszek.</p>
<p>– De hát kinek van az a homlokára felirva, hogy tovább
éljen?</p>
<p>– Csak te őrizd azt a levelet. Soha sem lesz késő megtudnod,
hogy mi van benne irva?</p>
<p>Most már irigyei sem mondhatták Ocskayra, hogy hűtelen a
zászlajához; – hanem azért a lánczot, a nehéz golyót most is ott
érezte a lelkén. Kétségei térdre kényszeríték, csak a büszkeség
tartotta egyenesen állva.</p>
<p>Hű volt még, de már nem szeretett.</p>
<p>Itthon az ónodi országgyűlés hirei vártak rá. – Nehéz esetek
hirei. – Túrócz vármegye követeit, Rakovszkyt, Okolicsányit az
országgyűlés termében, a fejedelem előtt vagdalták össze a rendek.
Az első vágást maga Bercsényi mérte Rakovszky fejére, a másodikat
Károlyi Sándor; Okolicsányi nem halt meg elég jól a szinhelyén,
annak még fejét is vették.</p>
<p>Ocskay azt mondta rá: «úgy kellett nekik: maguk keresték, árulók
voltak!» <span class="pagenum"><a name="Page_322" id=
"Page_322">-322-</a></span></p>
<p>Ime a negyedik, ötödik már a megkezdett sorban!</p>
<p>Ozmonda albumának a rémalakjai folytatják a kisértetprocessiót!
A kikre az az áruló patyolat rávallott!</p>
<p>Na de hagyján! Rakovszky, Okolicsányi vérétől csak Túrócz
vármegye tanács-asztalának a zöld posztója változik veressé. – De
nagyobb dolog is történt ott annál. – A szövetséges rendek
kimondták az órmódi gyűlésen, hogy «eb ura a fakó!» – Nagy szó volt
az! Letették vele a koronás királyt.</p>
<p>Ocskay azt sem bánta.</p>
<p>– No hát még is csak az lesz a tábori jelszó: eb ura a fakó! –
Mit teszünk most? – Verekedünk, a míg a kard vasában tart.</p>
<p>Hű volt még; de már nem hitt!</p>
<hr class="tb" />
<p>A mit eddig csak a kósza hír beszélt, most már köztudomássá
lett. Nincs többé semmi alku, kibékülés a császárral.</p>
<p>Rákóczy felajánlotta Magyarország koronáját Frigyes
királynak.</p>
<p>Ő maga pedig a lengyel koronára alkudozik Péter czárral.</p>
<p>A magyar szövetséges rendek, a táborban álló hadak belenyugodtak
ebbe. Végzetes lépcső volt: nem lehetett rajta megállni. Ok volt rá
elég. A császári hadvezérek úgy viselték a hadjáratot
Magyarországon, mint a kiknek nem a győzelem a czélja, csak a
pusztítás. Szétdarabolták a seregüket s azokat mindenütt összetörte
a kurucz, ahol külön kaphatta. Nem volt már a császáriaknak egy
döntő ütközetbe vihető derék seregük, csak portyázó hadoszlopaik
kergetőztek, Dunán innen, Dunán túl, a Vág mellett, a felföldön,
meg Erdélyben a kurucz hadakkal, s két nagy váruk volt még csak az
országban, Trencsén és Lipótvár, a hol erősebb had tartotta fenn a
fejedelem hadait majd egy évtizeden keresztűl, az volt az egész
hadtudomány czélja, hogy mikor fogytán van a két várban a prófont,
<span class="pagenum"><a name="Page_323" id=
"Page_323">-323-</a></span> s a lovakat már mind megették, akkor
ujra ellássák a benszorult őrséget derczével, meg füstölt
hússal.</p>
<p>Ellenben Rákóczy egy valóságos európai fogalomban értett
hadsereget gyüjte a portyázó hadakozók közepett, harminczezer
harczosa volt egy tömegben, azok között a kuruczhad szinejava. Ott
voltak a palotás-ezredek, a sárga és veres testőr-muskétások; az
erdélyi nemesi gárda, a tiszántúli, a borsodi hajdúk, a franczia
granátosok, a svéd bivalybőr pánczélos dragonyosok, XII. Károly
Pultavánál harczolt ezredei és csak igen kis rész «mezei tábor»
Pekri vezénylete alatt. Ezek voltak a megyei felkelő csapatok, a
mik addig, a míg az ő vármegyéjükben folyt a háború, csatlakoztak a
fősereghez; ha odább ment a tábor, hazaoszlottak békében. Itt volt
egyesülve az egész gyaloghad; rendes ütközetben a tábor törzsöke:
ágyu tömérdek, mind jól felszerelve, kitanult pattantyusokkal. A
vezérlet is oly kitünő, a milyennel rendes hadsereg dicsekedhetik.
Franczia törzstisztek, hadmérnökök a táborkarnál; hajdan az osztrák
hadseregnél kitanult nevezetes magyar tábornokok a dandárok élén.
Zsoldja is rendesen kijárt a seregnek: XIV. Lajos megküldé az
elmaradt subsidiumot.</p>
<p>S ennek a szép csatakész hadseregnek nem volt semmi dolga.
Viarddal, Heisterrel, Pálffyval elbánt Ocskay László, meg vak
Bottyán. Ausztriába betörni elég volt Eszterházy Antal. A fejedelem
hadseregének Magyarország határán kivül volt feladata. Európai
küldetése volt. A nagy Theatrum Mundi szinpadán föllépni döntő
erővel. Betörni Siléziába, egyesülni Frigyes porosz király
hadseregével s aztán egyesült erővel vetni véget a hosszú
háborúnak, mely Európa belsejét dúlja. A porosz azonban csak télire
lehetett készen. Maga Rákóczy is arra számított, hogy milyen jó
lesz a hadseregét a szép Siléziában kiteleltetni. Addig, hogy a
hadsereg tettvágya le ne lohadjon, idebenn kellett a számára valami
munkát keresni.</p>
<p>Kettő kinálkozott: Lipótvár, vagy Trencsénvár elfoglalása. Mind
a két várból sűrűn jöttek szökevények a fejedelem <span class=
"pagenum"><a name="Page_324" id="Page_324">-324-</a></span>
táborába, zöld csudákat mesélve a körülzárolt várőrségek
nyomoráról. Azok már a bivalybőr pánczélaikat eszik frikaszirozva!
Csak meg kell jelenni a fejedelemnek seregestül akármelyik vár
alatt s feladják azokat. Rákóczy Lipótvára ellen akart fordulni,
Bercsényi Trencsént kivánta. E fölött a fejedelem és fővezére
között nagy összekoczódások voltak, a mik Bercsényi ingerlékeny
természete mellett egész a haragig fajultak. Néha a tábor kétfelé
is szakadt. Bercsényi a maga hadtestével duzzogva húzódott félre s
engedte a fejedelmet menni, a merre neki jobban tetszik. Rákóczy
aztán a haragos fővezér kedvéért Trencsén felé vitte a hadát. Ott
már csakugyan fogytán volt minden élelmi szer, s a várvédők
sziklafészkük tornyaiból láthatták a felszabadító császári csapatok
helyett a kuruczok veres-zászlós táborát aláereszkedni a báni
hegyszakadékokból a turnai völgybe. Éjjel az ezernyi meg ezernyi
őrtűz, mint egy kivilágított város, verőfényt vetett a felleges
égre.</p>
<p>Ki birna ezzel a sereggel!</p>
<p>A császári két hadvezért, Heistert és Pálffy bánt ezalatt Ocskay
és Vak Bottyán verték maguk előtt. Agyut, podgyászt cserbenhagyva,
gyalogságát utszorosok védelmében elvesztegetve, menekült a két
császári vezér a Vág felé. Nem fölmenteni Trencsén várát; de
meghúzni magát annak ágyui alait. Mindaketten Vágujhelynél
egyesültek, a mi Trencsén várához egy napi járó. Együtt a kettőnek
a hada nem tett többet ötezernél. Egyesülten sem elég, hogy az
oldalát verő Ocskayt, vagy Vak Bottyánt külön megtámadja, jó siker
biztával. – S most egyszerre szemközt találják maguk előtt Rákóczy
egész derékhadát, elzárva a trencséni várutat.</p>
<p>Nem adott volna már az ő dicsőségükért senki többé egy fületlen
gombot. Capituláczió várt a két tábornagyra, semmi egyéb: a tűzzel
körülvett scorpió sorsa!</p>
<p>Ocskay, hogy minden menekülő utat elzárjon az ellenség előtt,
hidat veretett a Vágon, s dandárjával minden <span class=
"pagenum"><a name="Page_325" id="Page_325">-325-</a></span> utat
megszállt, egész szorosra húzva a hálót a császáriak körül.</p>
<p>Ő maga egy pár századával Isztriczén száll meg, ahol a
szlavniczai Sándorok kastélyában vendégszerető ellátással fogadta
az ősmagyar eredetű házi úr a vezért és tábornokát. – Ismerjük a
magyar lakomákat, délben kezdődnek és éjfél látja végüket; kivált
ahol a jó borhoz még annyi jó titulus bibendi is van, mint volt
ezekben a napokban. Ember legyen, a ki annak a sok
pohárkoczintásnak «állni tud elébe».</p>
<p>Künn a faluban is folyt a dinomdánom. A szérüs-udvarokon a
kurucz-huszárok hoppogatták víg dudaszó mellett a kaczkí tót
menyecskéket, s dalolták együtt a tót legényekkel a svihrovai
nótát; minden háznál úgy sütötték a pecsenyét, kalácsot, majd
kigyulladt az eresz. A piacz közepén a verbunkost járta a tárogató
czikornyái mellett a hajduság.</p>
<p>Odafenn a kastélyban is nagy volt a vigasság. Minden szívnek
túlpezsdült a kedve. Csak az egész világot követelték a magyarnak:
azon alúl nem alkudtak. Süvegelje meg a magyart minden nemzet!
Miért is nem adott neki a sors több ellenséget, hogy még nagyobb
lenne a dicsősége!</p>
<p>Czinka Panna húzta a kedvencz nótákat, s mikor az elhagyta,
Jávorka, meg az ő pataki deákjai kezdték rá a víg dalaikat
harsogtatni: azokat a sírverembe lenevető nótákat; azokat a
halállal magával is tánczrakerekedő szilaj bordalokat:
meg-megakasztva egy «uram, uram, szállok az urnak!» felhivástól,
amit messze elkerekített áldomás követett.</p>
<p>Gyönyörű szép kánikulai este volt: az ég alig akart besötétedni;
mintha még annak az egypár biborszin felhőnek sem volna kedve
alunni menni az ilyen örömnapon. Csak az esthajnalcsillag
ragyogdogált maga az aranytenger égen.</p>
<p>Tehát nagy volt a gaudium. Csak Ocskay László maga <span class=
"pagenum"><a name="Page_326" id="Page_326">-326-</a></span> volt
méla és kedvnélkül. Mi nyomta a szivét? Miről gondolkozott? Hogyan
nem ragadt rá a mások jó kedvéből még csak a mosolygó külszin sem?
Ő is ivott a többiekkel; de a bornak nem volt az ő kedve fölött
hatalma. Valami nyugtalanság kerülgette, a mi meglátszott az
arczán; homlokán ráncz vonult végig, s hiába húzta Czinka Panna a
fülébe a kedvencz nótáit, azt a ránczot nem tudta elmuzsikálni
onnan. – «Hát micsoda nóta tetszik már teneked?»</p>
<p>Ekkor jelenti a házigazda, hogy két vándorló diák van itten;
most jöttek Nagyszombatból: engedné meg a vezér, hadd énekelnének
előtte valamit.</p>
<p>Beeresztette őket. Vándorló supplikáns diákok voltak, akik a
vacatiók alatt gyalog járják be a szép világot, s énekszóval
fizetnek; Nagyszombatból jöttek, tehát pápisták.</p>
<p>– No halljuk, mit tudtok? szólt a házigazda.</p>
<p>– Tudjátok-e, fiaim, «Jacobus Benedictus zsolozsmáit»? kérdezé
tőlük Ocskay László.</p>
<p>Azokat különösen jól tudták.</p>
<p>– Hát énekeljétek el nekem a «Stabat mater dolorosát.»</p>
<p>A diákok énekeltek.</p>
<p>Ez a hymnus nem vigasságot felkölteni való. Úgy illett az ide
mint Belzázár lakomájába a láthatlan kéz irása. Palestrina
magasztos melódiái, szigorú tónusai, sajátszerű megragadó
harmoniája, úgy hatnak a kedélyre, mint kámfor és tömjén. Az egész
társaság elkomorult, elhallgatott. A puritán kálvinisták duzzogva
könyököltek maguk elé, hogy a pápista zsolozsma olyan nagyon erőt
vett a sziveken, s mikor a két diák elvégezte a maga énekét,
Jávorka felkiáltott: «megellenzem! nekünk is vannak zsoltáraink,
szebbek a tieiteknél!» S azzal ő meg rázendíté a maga társaival a
«Babyloni vizek» zsoltárát, a kálvinista melódia szerint. – Az még
szomorúbbá tette a társaságot.</p>
<p>– De mennyivel szebb ennél Palestrina zsolozsmája <span class=
"pagenum"><a name="Page_327" id="Page_327">-327-</a></span> a
«Babyloni vizek mellett.» Zengjétek el fiuk! mondá Ocskay.</p>
<p>Azok rákezdték a gyönyörű siralmat, a mit a nagy mester
szeretett felesége halálának emlékére szerze.</p>
<p>Mikor legkeservesebben foly a virginálás, felpattan az ajtó, s
betoppan a társaság elé egy marczona alak, melynek láttára torkába
szakad a hang a két éneklő diáknak, mig a vendégek ijedten ugrálnak
fel székeikről.</p>
<p>A hivatlan vendég alakján látszik, hogy most jött valami nagy
csatából; sárral-porral belepve minden öltönye, kaczagányán a szőr
összeperzselve lőporlángtól, dolmánya meghasogatva, hogy a
rongyoláson át kivillog a pánczéling, sisakja kétoldalt is erős
vágásoktól behorpasztva, az egyik vágás az arczán is végig
csúszott, s hosszú sebet ejtett rajta, a mitől az csupa vér lett.
Az öklében szorított kard csorbákkal fürészes és markolatig fekete
a vértől.</p>
<p>Irtózat ránézni; de még nagyobb irtózat ráismerni ez alakra.</p>
<p>A hivatlan rémvendég odasiet egyenesen az asztalfőn ülő
Ocskayhoz s megragadva baljával annak a vállán a kaczagányt,
rárivall érdes, rekedt, rikácsoló hangon:</p>
<p>– Hát ti itt dorbézolni tudtok most?</p>
<p>Ocskay elbámulva kelt föl helyéről s rémedezve hebegi:</p>
<p>– Bercsényi!</p>
<p>– Ország kutyája vagyok én nem Bercsényi! Eltagadom a nevemet.
Minket öldökölnek s ti itt tivornyáztok! Turnától Ugróczig véres
tetemekkel van fedve az út: ezek az én halottaim, onnantól idáig
meg részeg disznókkal. Ezek a ti elesetteitek!</p>
<p>– Hát hol folyik az ütközet? kérdezé Ocskay.</p>
<p>– Már nem folyik: már vége van. Tönkre verték az egész
hadseregünket; gyalogságunk le van kaszabolva, ágyúink ott vesztek,
a fejedelem nehéz sebbe esett, úgy vitték el a csatamezőről. Magam
alig ötvened magammal keczmelegtem ki az ellenségből, azt sem
tudom, hány <span class="pagenum"><a name="Page_328" id=
"Page_328">-328-</a></span> sebet kaptam? S ti itt isztok,
devernyáztok ez alatt mind hadastól együtt!</p>
<p>Ocskay úgy hebegett, mint egy álmodó.</p>
<p>– Szétverve? Hajduság leölve? Ágyúk oda? Meg a fejedelem?
Lehetetlen! Nehéz sebe esett! De hát ki volt az ellenség, aki ezt
meggyőzte tenni?</p>
<p>– Hát ki volt? Pállffy, a bán!</p>
<p>– Pálffy a bán? motyogá Ocskay Lászó. Pálffy verte szét a
fejedelmi sereget? – Álmodom én most?</p>
<p>– Majd én ordítok egy szót a füledbe, a mitől fölébredsz! Árulás
volt, a mi kudarczunkat okozta.</p>
<p>Ettől a szótól csakugyan fölébredt Ocskayban valami: a kevélység
dæmona. Megütötte öklével az asztalt nagy haragjában s odadobbant
egész arczközelbe a fővezér elé: csak úgy szikráztak a szemeik
egymásba, mint két összecsapkodó aczél.</p>
<p>– Mennyköveket ontó Jehova egy Isten! Hát szétverte
hadseregünket Pálffy bán? Azt a bűszke armádiát, ami
ország-világ-hódításra indult meg? Hát levágta a hajduk ezreit? Hát
elfoglalta az ágyuinkat? elszedte a zászlóinkat? Hát a fejedelem is
sebben esett el? Hát hol voltak akkor a talitarka palotások? a
híres erdélyi nemes gárda? hol voltak a testőr-muskétások? a veres-
meg a sárgahuszárok? hát a hatalmas svéd pánczélos lovagok? Hol
volt a franczia granátos-csapat? Hol voltak a franczia tábornokok?
Hol volt a magyar vitézség, ha ez megeshetett? És ki verte őket
széjjel, ki söpörte el a csatamezőről valamennyit? Mennybéli Isten!
Egy Pálffy bán, akit én magam egyedűl Komáromtól vertem idáig,
megállni sem hagytam, aki nem tudott velem szembeállni sehol egy
derék ütközetre! Egy futó ellenség, a kinek én csak a hátára tudtam
felírni a nevemet: az megrohanja futtában, előttem szaladtában az
egész fejedelmi armádiát, s a fejedelem és a fővezér arczára írja
föl a nevét! Szégyen, gyalázat az ilyen hadvezetésre!</p>
<p>De a míg ezt elmondta Ocskay, Bercsényi is közbekiabálta
<span class="pagenum"><a name="Page_329" id=
"Page_329">-329-</a></span> a magáét: hogy Páffy véletlen rohanta
meg a kurucz hadsereg leggyöngébb szárnyát, a Pekry vezérlette
mezei tábort, ezt felkeverte, a derékhadra vetette, a tér rossz
volt, tele mély árkokkal. Egy ilyen árokba bukott bele a fejedelem
lovastól: nem ellenség sebesítetette meg. A kuruczság lelke el volt
véve, amint a fejedelem elestét látta; így futott meg. Magától
futott, nem a bán kergette: csak a gyalogság állt helytt; az
harczolt. S mindezekben Ocskay a leghibásabb, hogyha már maga előtt
hajtotta a bánt, miért nem akadályozta meg Heisterrel egyesülését,
mért nem maradt a hátában tovább is; mért töltötte itt a napot
hiába? Egyszerre kiabáltak egymásra mind a ketten; de Ocskay dörgő
szava legyőzte Bercsényi rekedt kiabálását.</p>
<p>Végre Csajághynak és Ocskay Sándornak sikerült a két dühösködő
vezér közé furakodni s őket valahogy elcsillapodásra birni.
Csajághy odaállt közéjük, mint egy érczszobor.</p>
<p>– Uraim! Vezér urak! Beszéljünk nyugodtan, a hogy nemes urakhoz
és hadvezérekhez illik.</p>
<p>A közbenállón hol Bercsényi taszított egyet, hol Ocskay László
rántott másikat, mind a kettőnek utjában állt.</p>
<p>– De én az «árulás» szót az apostolnak sem engedem! ordítá
Ocskay.</p>
<p>– Legyenek nyugodtak kegyelmetek!</p>
<p>– Dög legyen, a ki ma nyugodt! recsegteté Bercsényi.</p>
<p>Ekkor aztán Ocskay Sándor is közbelépett, egyik kezével a
testvére, másikkal a fővezér jobbját ragadta meg.</p>
<p>– Bátyáim! Édes atyámfiai! Ne törjetek egymás ellen. Esküszöm az
élő Istenre kegyelmednek fővezér úr, hogy ebből a mi táborunkból
nem támadt semmi árulás! Isten a tanum, hogy készek vagyunk, László
bátyámmal együtt, ebben a nyomban bebizonyítani vérünk kiontásával
hűségünket. Mondja meg kegyelmed, hová menjünk? merre rontsunk?
hitünket bizony beváltjuk.</p>
<p>– Ugy van! sietett Sándor szavait gyámolítani Csajághy
<span class="pagenum"><a name="Page_330" id=
"Page_330">-330-</a></span> Márton. Ne beszéljünk arról most, a mi
megtörtént, hanem inkább arról, a minek történni kell.</p>
<p>Bercsényi melle zihált a fékevesztett indulattól. A szégyent, a
boszút hozta magával, s belebotlott a szemrehányásba. Kardjával
keresztül vágta magát az ellenségen, s nem tudta, hol kapott sebet:
s most íme egy másik ellenségre talált, aki hatalmasan visszavagdal
neki, s a nyelvharczban kapott sebek rosszabbak, mintha fájnának:
égnek. Mégis el hagyta csillapulni haragját, megtörlé arczát a
vértől és portól, s nyugodt hangon kezde szólni.</p>
<p>– Én nem mondtam azt, hogy kegyelmetektől jött az árulás; de
valóban árulásnak volt dolga a veszedelmünkben. Heister és Pálffy
már a trencséni hid felé menekűlének, hogy a vár ágyui alatt
fedezve legyenek, a midőn valaki szökve átment a bánhoz s hirül
vivé neki, hogy a fejedelem tábora nincs hadirendbe fölállítva,
lovasságunk messze külön táboroz a gyalogságtól; a Vág mellett az
ellenséghez legközelebb a balszárnyon a szerencsétlen Pekry
vezényel még szerencsétlenebb mezei hadakat. Erre kapott vérszemet
a bán. Egy maroknyi haddal odaront Pekri oldalába, azt felveri,
rákergeti a rendes hadakra, s oly csúfot követ el rajtunk, a milyen
még magyar népet nem ért soha. Ezt árulás nélkül meg nem tehette
volna.</p>
<p>Most már Ocskay is csendesnek tetteté magát, bár minden
porczikája reszketett, az arcza sápadt volt, mint a fából faragott
fő.</p>
<p>– Nem vonom kétségbe, hogy árulás okozta e kudarczot. Kivánom
is, hogy az kideríttessék, s a kinek a fejére ez kisül, annak a
feje guruljon el a földön! De ne keressék kegyelmetek ezt a főt a
távolban; hanem ott közel a közepében a tábornak.</p>
<p>– Mindenütt fogjuk keresni, afelől legyen biztos kegyelmed,
szólt dölyfösen a haragos vezér. De fenmarad mindenesetre az a
tüske a szivünkben, ha mindenütt csupa fehér ártatlanságot találunk
is, hogy a bán nem mert volna ehhez a fatális támadáshoz fogni, ha
az iránt bizonyos <span class="pagenum"><a name="Page_331" id=
"Page_331">-331-</a></span> nem lett volna, hogy Ocskay dandára a
hátában meg nem támadja. Akarva nem akarva, kegyelmed vesztette el
velünk a turnai ütközetet.</p>
<p>Ocskay most már nem csatant fel. Hiszen hidegvérrel még
élesebben lehet visszavágni. Összefonta a karjait, úgy
válaszolt.</p>
<p>– Ha én olyan jó hadvezér volnék, mint a milyen jó orátor
kegyelmed, úgy meg tudnám győzni mostan a vert seregünkkel az
ellenséget, mint a hogy meggyőz engemet kegyelmed vert
argumentumokkal. Tehát én vesztettem el a turnai ütközetet, aki ott
sem voltam? Engem öklelt fel a német, aki hátul álltam? Én
mulasztottam el az elővigyázatot, nem azok, a kiket megtéptek
odaát?</p>
<p>Csajághy látta, hogy Bercsényi most ismét haragba készül jönni s
most már határozottan Ocskay László pártjára állt.</p>
<p>– Engedjen meg kegyelmed, fővezér uram, de mi azt a vádat, hogy
az ellenségre nem vigyáztunk volna, magunkra nem vehetjük.
Előcsapataink mindenütt farkasszemet néznek az ellenség
előcsapataival; a szoros utakat elzárva tartani vettük
kötelességünknek: arról, hogy a hegyeken túl ütközet folyik, nem
volt tudomásunk, mert semmi ágyúszót nem hallottunk; mi Ocskay
László alvezérei mindenben solidaritást vállalunk a vezérünkkel;
dandárunkban nem történt sem árulás, sem kötelességmulasztás. Erről
felelek mind én, mind Ocskay Sándor.</p>
<p>Bercsényi most már elpihentette haragját, s míg Csajághy
szavainál Ocskay arcza lett ismét életvidám, a fővezérnek még az
ajka is elsárgult. Félretette későbbre azt, a mit most mondani
akar.</p>
<p>– Jól van no! Most nincs idő a feleselésre, akarom mondani, a
vizsgálatra. Mert ebben én nem pörlekedő fél, hanem biró vagyok.
Azonban gyorsan intézkedni kell; mert körmünkön ég a tapló.</p>
<p>És itt ismét Ocskayhoz fordult szinlelt nyugalommal, de minden
szavából kiérzett a keserű irónia. <span class="pagenum"><a name=
"Page_332" id="Page_332">-332-</a></span></p>
<p>– Ugy hiszem; semmi baj. Csak «minket» vertek szét, könnyen
rémülőket. Itt van még intacte Ocskay brigadéros uram egész
dandára, a ki Komáromtól verte idáig azt az ellenséget, a ki minket
összepocsékola. Mi kell egyéb, mint felültetni a vitéznél még
vitézebb hadakat, s visszaverni a tromfot.</p>
<p>Csajághy látta, hogy ebből most mindjárt nagy összeveszés lesz a
két úr között, eléjük vágott.</p>
<p>– Ne legyetek gyermekek, urak! Hagyjatok engemet szólni,
köztetek a legöregebbet. Ne verjék egymást szavakkal a vezérek. A
nélkül is ez volt mindig a legnagyobb veszedelmünk. Kegyelmed,
fővezér uram, tekintse azt, hogy Ocskay és a mi egész dandárunk
hetek óta erőltetett marsokban, folytonos csatázásokban kifáradva,
ma először tart egy pihenő éjszakát, abban a megnyugvásban, hogy
holnapnál hamarább csatára nem kerülhet a dolog. Kegyelmed,
brigadéros uram, pedig vegye tekintetbe, hogy fővezére előtt áll, a
ki méltó keserűséggel eltelve jön egy fatális ütközetből, s méltó
oka van rá, hogy bánatában embernek és Istennek szemrehányásokat
mondjon. A kinek az arczát piros vére festé, annak az arczába ne
kergesse még a vért szégyen és haragköltögető szó is. – Ha pedig
épen összeakarnak veszni kegyelmetek, úgy tegyék azt meg holnap,
holnap után: a mikor ráérnek. Most másnak a sora áll. Kegyelmed,
fővezér uram, azt mondá: a fejedelmet megsebesülve vitték el a
csatatérről. – Hová? merre vitték? – Ez a legelső kérdés. Van-e, a
ki menekülését fedezi?</p>
<p>– Nincs!</p>
<p>– No hát ezzel az egy szóval ketté van vágva minden mai napi
ortályoskodás. Első a fejedelem baja: aztán jön a kegyelmeteké.
Merre vitték a fejedelmet?</p>
<p>– Talán Bánba, vagy Nagy-Tapolcsánba! Ki tudja azt most? Én az
eszeveszett lovasság visszatérítésével bajlódtam. Láttam, hogy a
fejedelmet véres fővel ültették fel egy lóra, s így vezették el két
oldalt fogva, eszméletén <span class="pagenum"><a name="Page_333"
id="Page_333">-333-</a></span> kívül. Czelder Orbán hajdúi karélyt
formálva álltak az üldöző ellenség utjába. Meddig tarthatták fel?
azt nem tudom; magamnak is elég tánczom volt. Eddig, ha jól
futottak a fejedelemmel, elvihették Nyitra-Zerdahelyig. De
meglehet, hogy megrekedtek az utakon a podgyászszekerekkel, s most
ott vannak valahol az erdőben.</p>
<p>– Akkor nincs veszteni való időnk. Brigadéros uram, engedje,
hogy mi Ocskay Sándorral feltrombitáltassuk az ezredeinket s még az
éjjel Ugróczba szálljunk, az üldöző ellenség utjába.</p>
<p>– Tegyetek úgy; szólt Ocskay hidegen. Tudta ő azt jól, hogy nem
bolondult meg a labancz, hogy éjszaka menjen kuruczot üldözni az
erdőre, a maga veszedelmébe.</p>
<p>– No hát szent a békesség köztünk! monda Csajághy, a két
vezérhez fordulva, a mire azok aztán kezeiket nyújták; de nem
egymásnak, hanem csak Csajághynak mind a kettő. – Na hát legalább
kezet szorítottak per procura.</p>
<p>Bercsényi távozni készült.</p>
<p>– Én megyek fejedelmet keresni!</p>
<p>– Nem elébb, míg egy pokályt kiürítene kegyelmed. Propter bonum
pacis!</p>
<p>– Azután mire igyam? A nagy szaladásra? Vagy az elnyelt porra.
Porrá lett az egész magyar dicsőség! Szép nagy por lett belőle! No
hát nyomtassuk le ezt a nagy port!</p>
<p>Azzal fölemelé a kezébe erőltetett billikomot a fővezér, s
gúnyos, fűrészreszelő hangon eláldá magát:</p>
<p>– No, hát éljenek a mai nap diadalmas hősei: Pálffy bán és
Heister tábornagy uraim.</p>
<p>S azzal fenékig ürítve a pokályt, oda vágta azt az asztal alá. –
Azután kisietett a teremből. Mondják, a kik utána mentek, hogy a
tornáczba kiérve, a torkába dugta az újját, nem akarta azt az
áldomást magával vinni.</p>
<p>A tiszt urak pedig siettek a kardjaikat övükre csatolni,
pánczélingeiket felölteni s aztán kiki a maga csapatjához. Dolog
lesz azt most összeszedni. <span class="pagenum"><a name="Page_334"
id="Page_334">-334-</a></span></p>
<p>Ocskaynak csak Jávorka maradt a tisztek közül.</p>
<p>– Édes fiam, mondá a brigadéros. Te se nézd ott hiába a
faggyú-gyertyát, indulj neki, próbáld meg, ha feltudnád ültetni a
századunkat.</p>
<p>Jávorka a vállát vonogatta.</p>
<p>– Tökéletesen mindegy volna, ha tovább énekelném a Babyloni
keserves zsolozsmát. Mert ha én most odamegyek a tánczoló, dőzsölő
kuruczhoz s azt mondom neki, hogy «lóra koma, szétverte a nagy
sereget a nagyfejü, a fejedelem is elesett!» hát legelőbb is azt
fogja mondani, hogy «a kutyámat tegye bolonddá az úr!» ha pedig
végre mégis igaznak hiszi el, akkor meg úgy szétszalad, mint a
vándor hörcsög, mikor közécsap a héja.</p>
<p>– Hát ne sokat beszélj nekik, hanem fúvass riadót a
tárogatókkal.</p>
<p>– Muzsika: az lesz belőle. – Monda Jávorka, megindulva az ajtó
felé s a mint nagyon pengett a sarkantyúja, visszafordult: «ugyan
kérlek, édes sarkantyúm, ne henczegj itt a hátam mögött! Azért,
hogy most te vagy úr!»</p>
<p>Ocskay egyedűl maradt a nagy ivóteremben. Levetette magát a nagy
karszékbe az asztalfőn, az üresen álló hosszú asztal diszhelyén s
bámult az előtte álló faggyúgyertyába, a mi megkoppantatlan
kanóczczal, mint egy izzó taplóval a közepén bűzölt előtte,
kanyargó füstöt pipálva egész a boltozatig.</p>
<p>Odakinn hangzott már a tárogatók riogató szava. – Ugyan
keservesen fújták. Máskor, ha csak egykét rivallása üvöltött végig
késő éj közepén a tábori kürtnek, nyomban következett rá a
földdübörögtető paripa-robaj a vezér sátora körül; most ugyan
várhatott arra. A pereczes nem trombitál megátalkodottabb módon az
utczán, mikor sósperecz ideje van, mint ezek a tárogatósok falu
hosszant; de nem jött a kastély felé se tombolva, se koczogva, se
ügetve még csak egyetlenegy görhes sem; se deres, se fakó, se
kesely: az mind, a hókával és a daruszőrűvel <span class=
"pagenum"><a name="Page_335" id="Page_335">-335-</a></span> együtt
ott kinn legel most a gyepen; a gazdája meg a paplanyos ágyon.
Fújhatod most annak azt a nótát a tárogatóddal!</p>
<p>Ocskay László lelkében oly sivatag támadt, melyből nem tudott
kitalálni. A fényes várak, miket emléke felmutogatatott, mind a
fata morgana csaló tüneményei voltak. Lévavár, Szomolyán, Detrekő,
Vöröskővár, négytornyú Pozsony, magas Trencsén vára, Bruck,
Fischamend, Wsetin, maga Bécs fényes városa, a mik diadalait
visszhangozták vala! Mind csak délibáb volt. A levegő álmodott a
földről! Egy szélfúvás, s avar puszta van köröskörül. Hová vezet
ezen a puszán keresztül ez a végtelen út, a mit nem jelöl más, mint
az előrementek fehérlő csontjai!</p>
<p>Magához tért, körülnézett: csak az utolsó gyertya égett már az
asztalon, a többi kialudt, vagy füstölt. Eszébe jutott, hogy hiszen
ő még vezér volna: a kuruczok vezére. Kereste a kardját. Az oda
volt valahová a széktámlájára akasztva, a keze ügyében. Azért nem
talált rá. Mikor aztán sok keresés mulva reákadt, akkor úgy
megharagudott rá, hogy az asztalhoz vágta: mintha az a szegény kard
volna a hibás.</p>
<p>Erre valami vihogó hang szólalt meg valamelyik sutból.</p>
<p>– Ki nevet ott? Ki maradt itten? rivalt fel Ocskay.</p>
<p>A nevető alak előkeczmelgett a sötétből.</p>
<p>– Hát ugyan ki maradt volna itt más, mint a Czinka Panna? Én
csak nem mehetek tárogatót fújni?!</p>
<p>– Mit nevetsz itt?</p>
<p>– Hát ugyan mért ne nevetne a Czinka Panna? Az én hegedűmet nem
törte össze a Pálffy.</p>
<p>Ekkor aztán ketten nevettek.</p>
<p>A Pálffy bán hatalmas ember: megtud rikatni egy egész országot;
ha akarja, úgy végigönti búbánattal az egész Pannoniát, mint az
árvíz, hanem annyi hatalma nincs a Pálffy bánnak, hogy a Czinka
Panna jó kedvét elrontsa. <span class="pagenum"><a name="Page_336"
id="Page_336">-336-</a></span></p>
<p>Hahaha!</p>
<p>Ocskay László nem készült most már sehová. Levágta magát a
karszékbe az asztalfőnél, s végignyújtá a karját az asztalon, a
fejét meg arra fekteté le.</p>
<p>– Eb mozdul a helyéből! Hozz bort, Czinka Panna. – A legerősebb
borodat hozd elő. – Iszom egy magamban. – Ezt sem próbáltam még. –
Talán jól is esik? – Lódulj, hozz bort; erőset. – «Mit dorbézoltok
itt?» – No hát dorbézoljunk! – Legyen megszolgálva a dicséret! –
«Ocskay László iszik, míg mi futunk!» – Na hát iszom! Ti meg
fussatok… Kutyának való a hűség! – Hozd azt a bort.</p>
<p>Meg sem várta, hogy az átalagból a pokályba öntsék. Felvette két
kézzel a faedényt s az akonából ivott. Nagyot ivott az édes tüzes
borból, s keserű zimankós kedve támadt tőle.</p>
<p>– Kutyának minden hűség! Csalj, hazudj, szaladj, aztán tagadd
el! Dicsekedj vele! Kend másra. – «Csak Ocskay László nyerte el a
becsületet!» – El biz a csörgősipkát a szamár-fülekkel. Hol az a
becsület? A nagy száj a becsület! Kiabálj sokat! Akkor vagy derék
hős! Szidj, vádolj, rágalmazz mást, akkor vagy igaz ember. – Nem
csörög, mégis láncz: úgy hiják, hogy «hűség». Nagyot rugnak rajta:
– úgy hiják, hogy «jutalom». Pokolra mindenféle hűséggel! – – Héj,
Czinka Panna, ha te most olyan csúf nem volnál!</p>
<p>Ocskaynak a szemei keresztbe álltak már, s csak úgy szikráztak a
delejes tűztől.</p>
<p>A csúf czigány leány nagyot vigyorgot e szóra, széthúzott nagy
szájában csak úgy villogott a két fehér fogsor.</p>
<p>– Hát hiszen, ha csak az a bajod? tudod azt, hogy én boszorkány
vagyok. Értek hozzá, hogyan kell kantérolni, dauzsolni, vajákolni?
ha megmosdom kinn a kutnál, bekenem bábairrel a két szemöldököm
táját, hét babot dobok a hátam mögé, s elmondom, hogy «ifriszkum,
czifriszkum, czingere bingi!» hát egyszerre olyan szép barna
<span class="pagenum"><a name="Page_337" id=
"Page_337">-337-</a></span> czigány leány lesz belőlem, hogy még az
éjszakát is fényesebbnek látod tőle, mint a fényes reggelt.</p>
<p>– Hahaha! No hát eredj; hámlítsd le azt a vén bőrödet. Változz
át tündérré.</p>
<p>Czinka Panna kapta a hegedűjét s addig is, míg kiment a
teremből, végig hangzott a folyosón a czifrája a nótának.</p>
<p>«Czigány asszony sátora; hopp!»</p>
<p>«Sátora! Sátora! Benne van a rajkója! Heje huja hopp.»</p>
<p>Ocskay ott maradt és ivott. Most már szürcsölve itta a bort,
elébb felszíva a hevítő zamatját.</p>
<p>A zsibbasztó egyedüllétben elővették a hallucinátiók, a mik a
gyilkos és öngyilkos agyát szokták meglepni: azok a felforralt vér
lávájából előzajló csábitó képek, a miknek neve: eleven álom.</p>
<p>Milyen jó lett volna, ha egyszerre megriadt volna az ablaka
alatt az a tárogató: «lóra magyar!» s szét rebbentette volna
mennybéli szavával ezeket a pokolban született csábító
rémalakokat.</p>
<p>A tárogató azonban egyre messzebbről hangzott, egyre szomorúbb
elhaló tutulással. Hanem a helyett megszólalt ismét a hegedű a
terem ajtajában, rákezdve a nótát, kisérve a dallal.</p>
<div class="poem">
<div class="stanza"><span class="i0">«Ne szomorkodj, légy
víg:<br /></span> <span class="i0">Nem lesz az mindég
így.<br /></span> <span class="i0">Hej, a ki
megszomorít,<br /></span> <span class="i0">Meg is vigasztal
még…<br /></span></div>
</div>
<p>Ocskaynak úgy rémlett, mintha a hegedű húrja reszketne, a hogy
Czinka Panna kezében nem szokott, s az a hang, a mely énekel,
lágyabb, csengőbb, melegebb volna, mint az övé. – Vagy mind csak a
káprázat okozza azt?</p>
<p>– No, gyere közelebb.</p>
<p>A danoló, hegedülő alak a hosszú terem homályából csak
meg-megakadó léptekkel közeledett feléje. Karcsu, súgár alak volt,
a czigánynők lompos viseletében, a mi úgy van rájok hajigálva, de a
hol deli alakot fed, szoborrá <span class="pagenum"><a name=
"Page_338" id="Page_338">-338-</a></span> alakítja azt át; – a
szennyes, gyűrődött patyolating odatapadt délczeg idomához,
felkapcsolva laza ránczaival, egy sor kláris gyöngygyel a nyakába:
félválláról az is le volt csúszva, domború csipőjéről a széles
piros szegélyű kopott zöld selyem viganó omlott alá, féloldalt
felcsiptetve a lecsüngő bőr-övvel, hogy térden alul érő fersing
kilátszott alóla. Az is ki volt szakadva, hogy a meztelen térd
kivillogott rajta, hanem azért a szegélye szélesen kihímezve
aranynyal, ezüsttel, szines virágokkal. Járása-kelése csupa
párduczmozgás, oly ideges, oly izgékony.</p>
<p>Hát még a mint közelebb jön a vérlángban lobogó gyertyához, s az
arczába látni. Mindenszent el ne hagyj! Ez a Lilith maga! Az első
embert elcsábító «nefitimlány». Barnapiros orczáján dévaj mosoly
ragyog, örökössé téve a csábító szerelem-gödröcskéket, míg kaczér
szemérmetességgel lesütött szempillái nem hagyják kitalálni a
szemei szinét, fölöttük a sürű két fekete szemöld, majd összeér
elől. Korallpiros ajkai hegyesre csucsorodva; füléből nagy ezüst
függők csüngnek alá, a mik, ha fején egyet lendit, csilingelnek;
borzas szénfekete haja kiszabadult a piros török-kendő alól, a
minek azt össze kellene tartani, s a rendetlen tincsek a homlokát
árnyékozzák be. Hanem ha egyszer-egyszer megvillannak ezek a
szemek, egy villámlobbanásra, fehérükkel felfelé fordulva, ha
meghasad a piros ajkpár s kivillan a két gyöngyfogsor: olyankor azt
mondja az egész tekintet: «enyim vagy már: megfogtalak!»</p>
<p>Ocskay László elbűvölten nyult a leány keze felé.</p>
<p>– Ki vagy te? hogy hínak téged?</p>
<p>– Az én nevem «Deliancsa», suttogá a czigány tündér.</p>
<p>– «Deliancsa!» szólt Ocskay, odavonva a tüneményt az ölébe. Hát
te honnan kerültél ide? Hol termettél?</p>
<p>A czigány leány Ocskay térdén ülve, álla alá vette a hegedűjét,
s elkezdett hegedülni, énekelni: <span class="pagenum"><a name=
"Page_339" id="Page_339">-339-</a></span></p>
<div class="poem">
<div class="stanza"><span class="i0">Én vagyok a, én vagyok a
czigány leány,<br /></span> <span class="i0">Czigányvajda,
czigányvajda az én apám.<br /></span> <span class="i0">Az én anyám,
az én anyám czigány asszony.<br /></span> <span class="i0">Kinn a
pusztán, kertek alatt, sátor alatt alszom.<br /></span></div>
</div>
<p>– Leány vagy, vagy asszony? te kis szelidecske!</p>
<p>– Hahahaaaj. Kaczagott fel Deliancsa, megvakarva öt körmével
borzas haját fejebúbján s meg új nótát kezdett erre a kérdésre.</p>
<div class="poem">
<div class="stanza"><span class="i0">«Nem vagyok én
szelidecske:<br /></span> <span class="i0">Sem szűz, sem lyány, sem
menyecske,<br /></span> <span class="i0">Mert én égi harmat
vagyok.<br /></span> <span class="i0">Este a virágra
szállok;<br /></span> <span class="i0">Reggelig rajta
uszkálok!»<br /></span></div>
</div>
<p>– Hát van-e már szeretőd, szép Deliancsa?</p>
<p>Arra is volt megfelelő nóta:</p>
<div class="poem">
<div class="stanza"><span class="i0">Kinek van, kinek
van<br /></span> <span class="i2">Karikagyűrűje,<br /></span>
<span class="i0">Annak van, annak van<br /></span> <span class=
"i2">Szőlke szeretője.<br /></span></div>
</div>
<p>(A nóta ugyan barna szeretőről szól, de a czigány leány ránézett
Ocskayra s szőkére fordította a dalát.)</p>
<div class="poem">
<div class="stanza"><span class="i0">Nekem is van
kettő,<br /></span> <span class="i2">Cseréljünk meg
véle:<br /></span> <span class="i0">A melyik többet
ér,<br /></span> <span class="i2">Fizetek
melléje.<br /></span></div>
</div>
<p>S azzal egész dévaj pajkossággal lehúzta az ujjáról az
ezüst-gyűrűjét s felerőltette az Ocskay kis ujjára, s hirtelen
lerántotta annak az ujjáról a karikagyűrűjét s azt meg a maga
hüvelykujjára szorította fel.</p>
<p>Ocskaynak eszébe jutott, hogy az a karikagyűrű az ő jegygyűrűje;
de aztán csak azt gondolta magában, hogy majd vissza lehet azt
megint cserélni. A helyett máshová czélzott a szavával.</p>
<p>– No, no, Deliancsa. Majd az urad megver, ha más gyűrűjét látja
az ujjadon. <span class="pagenum"><a name="Page_340" id=
"Page_340">-340-</a></span></p>
<p>Deliancsa nagyot nevetett azon: a két vállát csak úgy
rángatta.</p>
<div class="poem">
<div class="stanza"><span class="i0">«Ki az urát nem
szereti,<br /></span> <span class="i0">Annak van most
becsületi.<br /></span> <span class="i0">Nekem is van
becsületem:<br /></span> <span class="i0">Mert az uram nem
szeretem.»<br /></span></div>
</div>
<p>– Hahaha!</p>
<p>Mind a ketten nevettek rajta.</p>
<p>Ez ám a becsület.</p>
<div class="poem">
<div class="stanza"><span class="i0">«Nem szeretem az uramat
hajahaj!<br /></span> <span class="i0">Csak a kisebbik uramat,
hajahaj!<br /></span> <span class="i0">Arra is, ha
megharagszom,<br /></span> <span class="i0">Itt a csárda, majd
beiszom, hajahaj!<br /></span></div>
</div>
<p>– No hát igyál Deliancsa. Ismered ezt a bort?</p>
<p>– Hogyne ismerném? A czigány asszonyok jó bort isznak, a míg
szépek. De kelmed nem szereti a szépet, mert el sem koppantja a
gyertyája hamvát.</p>
<p>Deliancsa arra a két ujja megnyálazott hegyével elvette a
gyertya hamvát, a mitől annak a kanócza csak jobban serczegett.</p>
<p>Még elalszik.</p>
<p>Hahaha!</p>
<div class="poem">
<div class="stanza"><span class="i0">«Zöld erdőben ég a
gyertya,<br /></span> <span class="i0">Az én babám
koppantgatja.<br /></span> <span class="i0">Hol eloltja, hol
meggyujtja,<br /></span> <span class="i0">Csak a szivem, csak a
szivem szomorítja!»<br /></span></div>
</div>
<p>Most már aztán Ocskay maga is belejött a danolásba, rákezdé szép
férfihangjával:</p>
<div class="poem">
<div class="stanza"><span class="i0">«Korcsmárosné, gyujts
világot!<br /></span> <span class="i0">Héj van-e kökényszemű
lyányod?<br /></span> <span class="i0">Héj van-e kökényszemű
lyányod?<br /></span></div>
<div class="stanza"><span class="i0">Ha nincs kökényszemű
lyányod,<br /></span> <span class="i0">Héj aludjék ki a
világod,<br /></span> <span class="i0">Héj aludjék ki a
világod!»<br /></span></div>
</div>
<p>Arra aztán Deliancsa folytatta a nótát: <span class=
"pagenum"><a name="Page_341" id="Page_341">-341-</a></span></p>
<div class="poem">
<div class="stanza"><span class="i0">«Söröm is van, borom is
van,<br /></span> <span class="i0">Héj kökényszemű lyányom is
van,<br /></span> <span class="i0">Héj kökényszemű lyányom is
van.»<br /></span></div>
</div>
<p>Ocskay nem birt a dühös jó kedvével, felugrott az asztal mellől,
Deliancsát a térdéről a félkarjára kapta fel, s tánczolni kezdett,
csak úgy rugdalta a padlót.</p>
<p>Csihajla! Eb ura a fakó!</p>
<p>Mert hát innen is, túl is, fölfelé is, lefelé is mindig «eb ura
a fakó!»</p>
<p>Ihajnáré! ihajla!</p>
<div class="poem">
<div class="stanza"><span class="i0">«Húzd rá czigány, disznót
adok,<br /></span> <span class="i0">Nem túrja ki a
házadot!»<br /></span></div>
</div>
<p>A hős dalia rakta a tánczot, csak úgy pengett a sarkantyu, a
czigány leány meg ott a vállán ülve, húzta a láb alá való nótát.
Azt a nótát, a mi Ocskaynak legkedvesebb volt. Nem is állhatja azt
meg a magyar ember, hogy mikor azt a nótát húzzák, közbe ne
énekelje a versét, s össze ne verje a bokáját. Össze is való az a
három a táncz, a nóta, meg a verse.</p>
<div class="poem">
<div class="stanza"><span class="i0">«Sikolt-rikolt a
sarkantyu,<br /></span> <span class="i0">Csókot kér a barna
fattyu.»<br /></span></div>
<p class="center">(Deliancsa úgy énekelte, hogy szőke fattyu.)</p>
<div class="stanza"><span class="i0">«Adjon neki ifju
asszony,<br /></span> <span class="i0">Ne kivánja olyan
nagyon!»<br /></span></div>
</div>
<p>– No hát, ki adja meg azt a csókot?</p>
<p>De hát ki ne adná meg azt a csókot? Mikor van belőle elég. Le se
kell érte hajolni, úgy lehet szedni a fájáról.</p>
<p>Ocskay úgy találta, hogy mikor a czigány leányt megcsókolja,
koromszagú lesz utána a szája; az ajkáról kapott csók pedig ragad a
zsírtól. Persze a czigány leány nem szokott mosdani.</p>
<p>– Te, Deliancsa, ördög bújjék beléd; de koromszagú a pofád.</p>
<p>– Kemenczében hálok, galambom. De válogatós a szájad! S rákezdé
a nótát hegedűszó nélkül: <span class="pagenum"><a name="Page_342"
id="Page_342">-342-</a></span></p>
<div class="poem">
<div class="stanza"><span class="i0">«Három csillag van az
égen:<br /></span> <span class="i0">Három szeretőm van
nékem,<br /></span> <span class="i0">Egyik szőke, másik
barna:<br /></span> <span class="i0">A harmadik: héj a harmadik
czigányfajta.»<br /></span></div>
</div>
<p>– A czigányfajta én vagyok. Három szeretőd van: tudom. Add ide a
kezedet, hadd ropogtatom meg az ujjadat. Ugy-e, hogy igazat
mondtam? három ujjad roppant. Három szeretőd van. A barna az otthon
van, de hát a szőke hol jár vajjon? Mikor láttad, mikor
ölelgetted?</p>
<p>Valami végig borzongott Ocskay hátán.</p>
<p>Bánta is már.</p>
<p>Ha a homlokának nincs már esze, a hátának minek akar lenni?</p>
<p>Az utolsó gyertya is csonkig égett már, az olvadt faggyuból csak
úgy lobogott fel kápráztató fénynyel a félredőlt kanócz.</p>
<p>Azt suttogá Deliancsa:</p>
<p>– Hát azt hiszed, hogy én nem tudnék olyan szép lenni, mint a
másik, akármelyik a kettőből?</p>
<div class="poem">
<div class="stanza"><span class="i0">«Három fehér kendőt
veszek;<br /></span> <span class="i0">Ha fölteszem, fehér
leszek:<br /></span> <span class="i0">Fehér leszek, mint a hattyu:
–<br /></span> <span class="i0">Nem csókolsz meg szőke
fattyu!»<br /></span></div>
</div>
<p>– Hát azt hiszed, hogy ha kimennék a kútra, megmosdanám friss
vízben, nem lennék olyan szép, mint a milyen az volt? Tudod, az a
szebbik. No, megteszem érted. Egy sátoros-ünnepen a czigány leány
is megmosdik. A kedvedért megteszem hát. Ereszsz, hadd mosdjam meg.
Mire visszajövök, olyan leszek, mint a tündér. A számnak is olyan
illata lesz, mint a nárdus: nem lesz hagymaszagu. Addig nesze ez a
kutyaharap-csók.</p>
<p>S dévaj kedvében megharapta a férfi orczáját, hogy meglátszott
rajta a foga helye.</p>
<p>Aztán elkezdett kifelé lejteni, folyvást muzsikálva, énekelve:
<span class="pagenum"><a name="Page_343" id=
"Page_343">-343-</a></span></p>
<div class="poem">
<div class="stanza"><span class="i0">«Szép állat a
hattyu:<br /></span> <span class="i2">Magát megmossa;<br /></span>
<span class="i0">Orrával tollait<br /></span> <span class=
"i2">Felborzogatja.<br /></span></div>
<div class="stanza"><span class="i0">Kis kertedben,
ligetedben<br /></span> <span class="i0">Hogyha
lehetnék,<br /></span> <span class="i2">Kedves, édes
rózsám,<br /></span> <span class="i0">De boldog
volnék!»<br /></span></div>
</div>
<p>A nótának andalító szép dallama egész a dobogó szívig hizelgi be
magát. Az utolsó accordban minden ki van fejezve, a mi vágy,
gyönyör és epedés.</p>
<p>A nóta elhalt a kastély üres tornáczaiban.</p>
<p>Ocskay egyedül maradt.</p>
<p>Mikor így magára lett, ismét érezte a kimagyarázhatatlan
borzadályt végtől-végig egész testén, a minek nem lehet okát adni.
A mámor ködében tapogatózott minden eszmélete. Úgy rémlett előtte,
mintha ő ezt a leányt már egyszer látta volna. Hol? Mikor? Talán
érezte is ugyanazt a ruganyos termetet, azt a pihegő keblet ölelő
karjában. Azt a csókot! Azt a forrót, – a találkozásnál, – meg azt
a kutyaharap-csókot – a búcsúvételnél. Ki volt az, a ki ezt így
szokta adni? Mint annak a tartóba égett gyertyának a lángja, hol
fellobban, hol elcsappan, épen olyan volt az eszének a világa is.
Kinek híják «azt?» Ha valaki megsúgná neki a nevét, mindjárt
megtudná. Hanem az szőke volt, ez meg fekete. De hát nem történt-e
meg egyszer, hogy egy nő, egy tűndér a dióbarna haját addig mosta,
a míg aranyszőke lett belőle? Hol történt ez? «Szép állat a hattyu,
magát megmossa!» Vajjon, ha visszatér, csakugyan «fehér lesz-e,
mint a hattyu.» S akkor a neve is majd eszébe jut. Vagy marad csak
Deliancsa. «Piros leszek, mint a rózsa, rám illik a babám
csókja».</p>
<p>De soká jön vissza. De sokáig mosdik! «Hét bőre van a czigány
asszonynak!» azt mondja a nóta.</p>
<p>Ezalatt ráért hallgatni, hogy felelgetnek egymásnak a csendes
éjszakában a tárogatók: az egyik a temetvényi <span class=
"pagenum"><a name="Page_344" id="Page_344">-344-</a></span>
hegyről, a másik a báni dombról, a harmadik a Nyitra partról, a
negyedik, az ötödik innen-onnan a rónákról. Kinn az utczán nincsen
más nesz, mint két alvó férfi hortyogása, a kik ott «húzzák a bőrt
a fagyon» duettben. Ezek bizonyosan a strázsára állított kurucz
hajduk.</p>
<p>– De soká mosdasz Deliancsa! Lemoshattál már azóta hat bőrt is
magadról, a hetedikben olyan fehér lehetsz, mint «Ozmonda!»</p>
<p>Most egyszerre eszébe jutott a név.</p>
<p>Vajjon úgy fog-e visszatérni, mint Ozmonda?</p>
<p>Ah, az a kép a beczkói városházból! Az az istennői alak!</p>
<p>Ha most előállna!</p>
<p>– Visszacseréllek most! Most te légy az angyal! Pokol tüze
emészszen el minden hűséget! Siessünk megveszni elveszni. Az a
jó!</p>
<p>A hegedü ott künn a tornáczban ujra elkezdett czinczogni, hozzá
hangzott a nóta is. Jön már vissza.</p>
<div class="poem">
<div class="stanza"><span class="i0">«Czigány asszony sátora,
hopp<br /></span> <span class="i0">Sátora, sátora,<br /></span>
<span class="i0">Kiszökött a rajkója, hejehuja
hopp!»<br /></span></div>
</div>
<p>Ocskay Lászlónak nem volt tűrelme várni. Eléje sietett, maga
nyitotta fel előtte az ajtót.</p>
<p>S akkor aztán ott látta maga előtt a szélesre nyitott vigyorgó
szájával a Czinka Pannát.</p>
<p>– Czinka Panna! hörgé Ocskay.</p>
<p>– Az ám, Czinka Panna. Látod, bolond, minek küldtél ki, hogy
mosdjam meg még egyszer a kútnál? a másodszori mosdástól megint
visszaváltoztam ilyen csúffá.</p>
<p>– Hol van Deliancsa?</p>
<p>– Hol bizony? Elrepült. Megkente a talyigakereket sárkányhájjal,
ráült, elvitte a Szentgellérre. Máskor ha szép leány van a körmöd
között, ne mondd neki, eredj, mosd le elébb a kormot a pofádról.
Nem kell a szép leányt vízbe tenni, mert elolvad.</p>
<p>Ocskay dühös volt. Felkapta a félkarjánál fogva a Czinka Pannát
a levegőbe, mint egy nyulat. <span class="pagenum"><a name=
"Page_345" id="Page_345">-345-</a></span></p>
<p>– Czudar boszorkány! Hová tetted a Deliancsát?</p>
<p>– Jaj! Megmondom. Csak ereszsz el. Tégy le a földre. No hát no.
Ne légy hát olyan haragos! Ej, hogy szikrázik a szemed. Ha tapló
volnék, meggyujtana. Hát igazán szeretnéd, ha még egyszer
visszaváltoznám Deliancsává?</p>
<p>– Nekem visszahozd azt az átkozott tündért. Vagy te lakolsz meg
érte! Én ma kiakarok rúgni! Pörbe szálltam az egész világgal, nem
tartok meg semmi hitet! Keresztül akarok törni mind a tíz
parancsolaton. Bálványimádó is leszek! Nekem aztán mindegy: akár
tündér képében jön a «czifra asszony», akár az ördögök nagyanyja
formájában.</p>
<p>A Czinka Panna, ügyesen, mint az evetke, síklott ki Ocskay
László keze közül, félreszökve előle az asztal mögé, Ocskay utána
kapott, azzal elvesztve az egyensúlyt, végig esett az iszamlós
padlón s ott maradt eszméletlenül elterülve.</p>
<p>Eszméletlenül, de nem álomlátatlanul.</p>
<p>Mély, lázforró álmai voltak.</p>
<p>Ott volt ismét a Deliancsa. Ölelte, csókolta. Az ölelés meg
akarta fojtani, a csók meg akarta égetni. Láng jött ki a szeméből,
a mitől tűzbe borult az egész világ: erdők, hegyek, városok, mind
égtek, a föld maga is izzó volt s le lehetett a repedésein a
mélyébe látni, s ebben a pokolégésben össze volt keverve az őrjöngő
fájdalom az eszeveszett gyönyörrel. Kéj, a mi kínoz, extasisa a
fájdalomnak, mely a semmivélétel kéjérzetében végződik. Azon a
harapócsókon keresztül kiszívják a vérét, a lelkét. «Tudod már
most, hogy ki vagyok? Én vagyok a tündelevény, kivel dajkád
ijesztgetett: alugyál szépen, mert itt jön a tündelevény (vampyr),
ha a nyakadat megtalálja, mind kiszívja a véredet. Nézz oda a zöld
mezőre. Hatezer társad fekszik már ott. Azoknak mind én szívtam ki
a vérüket. Én magam, a tündelevény. A te véred is az enyim lesz.
Enyim az utolsó cseppig! Még sem ismersz? Én vagyok a hadrontó
walkyr, a Hildr, a ki a kardokat kiveri <span class=
"pagenum"><a name="Page_346" id="Page_346">-346-</a></span> a hősök
kezéből. Én vagyok a hadmegállító Rúna, a ki azt mondja: «vissza
Attila!» Én vagyok a czigány leány, Deliancsa: a ki elhozta a
fejedelem táborából a hírt a bánhoz, hogy a kurucz sereg kétfelé
van osztva, a fővezér összeveszett a fejedelemmel; a leggyöngébb
hadcsapatok szélről állnak, rendetlenül, össze-vissza keveredve.
Most van itt a jó alkalom, egy merész csapással szétverni az egész
tábort. Én tettem ezt. Ismersz-e már? Kitalálod a nevemet? Húh be
fázol, hűh be reszketsz. Ha rád fúvok, még kővé fagysz. Előbb
égtél, most meg dermedsz. Ugy-e sajnálod a gyűrűt, a mit
kicseréltél velem? Félsz, hogy a czigányleány elviszi magával, s
elviszi a lelkedet is, s nem adja vissza sem a gyűrűt, sem a
lelket. Hogy kaczaglak, hogyan játszom veled! Iszonyúan
gyűlölnélek, ha még iszonyúbban nem szeretnélek. No ne rettegj. Ne
fagyj kővé félelmedben. Ha megvirrad, pedig nyár van, hamar virrad;
tündelevény fut a fény elől; visszaadom a gyűrűdet, de egy szál
hajammal körűltekergetem. Azzal az egy szál hajjal hozzám maradsz
kötve.</p>
<hr class="tb" />
<p>Késő dél volt, mikor Ocskay László mély mámorálmából életre tért
vissza. Olyan álom volt az, mint a tetszhalál.</p>
<p>Felébredte után még sokáig révedeztek előtte a tüneményes
álomkáprázatok. A feje nehéz volt s a szivét egy világ súlya
nyomta. Egy összedőlt világé. Érzé, hogy már maga is ott fekszik e
romokon, hozzájuk tapadva.</p>
<p>A mi kábító álmából leginkább kísérté, az az elcserélt gyűrű
volt. A kezére pillantott. Ott volt biz az a régi gyűrű; a hitvesi
hűség, az állhatatosság, a férfijellem symbolicus végtelen karikája
most is a «nevetlen» ujján. Talán az egész Deliancsa képe, alakja,
szavai, csókjai, egész jelenése nem is volt más, mint az indulat és
mámor képzelt korcsszülötte? <span class="pagenum"><a name=
"Page_347" id="Page_347">-347-</a></span></p>
<p>… Hanem a mint azt a gyűrűt elfordította az ujján, az alsó
részére feltekerve ott talált egy szál női hajat.</p>
<p>«Deliancsa!»</p>
<p>… Csakhogy az az egy női hajszál nem fekete volt, hanem
aranyszinű.</p>
<p class="center">* * *</p>
<p>Czinka Pannát azonban ettől a naptól fogva sohasem látta többet.
Sem ő, sem más. Az úgy el tudott mulni az ismerős emberek közül,
mintha csakugyan értene a dauzsláshoz: egy kenőcscsel meg hét
babszemmel úgy átváltozni más emberré, hogy senki rá ne ismerjen
többet.</p>
<p>Csak a nótái maradtak fenn.</p>
<hr class="chap" />
<div class="chapter"></div>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Ez volt az a ritka
emlékpénz, tallérnyi nagyyágú, a melyiknek az egyik oldalán magas
domborműben Rákóczy Ferencz daliás mellképe látható, a másikon egy
égő oltár (a honszerelem oltára), melyen a tüzet egy magyar hős
alakja gyujtja meg, s melyre virágaikat hintik a három vallás
nemtői. A bécsiek később egy ellenmedaillonnal válaszoltak erre,
melynek egyik oldalán amaz ismeretes allongeparókás fő volt verve,
a másikon ugyanazon oltár, de mellette egy pánczélos dragonyos, a
ki az oltártüzet eloltja, s a három vallás nemtőit kergeti
háromfelé. Mind a kettő látható a budapesti Nemzeti Muzeumban.</p>
<p class="right"><i>M. J.</i></p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Ez a kifejezés
abban az időben általános volt. II. Ferdinánd szava volt ez, «ich
will euch schon katholisch machen» s innen maradt ez fenn
példabeszédül Ausztriában úgy, mint Magyarországon: egyértelmű
minden megsértéssel, elszeretéssel, balesettel; úgy, hogy még a
levesbe esett légynek a casusával is ezt tették.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Igy hítták a
legelső fagylaltot ez időben.</p>
</div>
</div>
<hr class="chap" />
<div class="chapter"></div>
<p><span class="pagenum"><a name="Page_348" id=
"Page_348">-348-</a></span></p>
<h2>TARTALOM.</h2>
<p class="center">I. KÖTET.</p>
<ul class="TOC">
<li>A rongyos gárda <span class="ralign"><a href=
"#Page_22">22</a></span></li>
<li>Nyalka kurucz <span class="ralign"><a href=
"#Page_31">31</a></span></li>
<li>A megbabonázott malaczfej <span class="ralign"><a href=
"#Page_49">49</a></span></li>
<li>Még egy várostrom <span class="ralign"><a href=
"#Page_59">59</a></span></li>
<li>A vasember <span class="ralign"><a href=
"#Page_65">65</a></span></li>
<li>Mézeshetek <span class="ralign"><a href=
"#Page_74">74</a></span></li>
<li>Párbaj a harczmezőn két hős között a kiknek a testét nem fogja
sem kard, sem golyóbis <span class="ralign"><a href=
"#Page_84">84</a></span></li>
<li>Hogy vannak ez alatt otthon? <span class="ralign"><a href=
"#Page_93">93</a></span></li>
<li>Az égő kolostrom <span class="ralign"><a href=
"#Page_99">99</a></span></li>
<li>Egy nő, a ki a tűznek örül <span class="ralign"><a href=
"#Page_110">110</a></span></li>
<li>«Ritschán» <span class="ralign"><a href=
"#Page_117">117</a></span></li>
<li>Czinka Panna <span class="ralign"><a href=
"#Page_127">127</a></span></li>
<li>Balahó uram tempója <span class="ralign"><a href=
"#Page_136">136</a></span></li>
<li>Az alter ego. (Másik magam) <span class="ralign"><a href=
"#Page_151">151</a></span></li>
<li>A jó szolgálat jutalma <span class="ralign"><a href=
"#Page_159">159</a></span></li>
<li>Két karácsonfa <span class="ralign"><a href=
"#Page_166">166</a></span></li>
<li>Beliál leánya <span class="ralign"><a href=
"#Page_173">173</a></span></li>
<li>Asszonyok kicserélése <span class="ralign"><a href=
"#Page_192">192</a></span></li>
<li>Az Isten békéje <span class="ralign"><a href=
"#Page_206">206</a></span></li>
<li>A «repülj fecském» <span class="ralign"><a href=
"#Page_214">214</a></span></li>
<li>Csupa fény <span class="ralign"><a href=
"#Page_223">223</a></span></li>
<li>Árnyék a fény közt <span class="ralign"><a href=
"#Page_252">252</a></span></li>
<li>A «Spinnerin am Kreuz» előtt <span class="ralign"><a href=
"#Page_270">270</a></span></li>
<li>Az apácza <span class="ralign"><a href=
"#Page_285">285</a></span></li>
<li>Deliancsa <span class="ralign"><a href=
"#Page_311">311</a></span></li>
</ul>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_63">63</a></td>
<td>dich!…«</td>
<td>dich!…»</td>
</tr>
<tr>
<td class="tdr"><a href="#Page_66">66</a></td>
<td>régi hadviselesnél</td>
<td>régi hadviselésnél</td>
</tr>
<tr>
<td class="tdr"><a href="#Page_122">122</a></td>
<td>fityegőjét virítaní</td>
<td>fityegőjét virítani</td>
</tr>
<tr>
<td class="tdr"><a href="#Page_183">183</a></td>
<td>egymással váltotttunk</td>
<td>egymással váltottunk</td>
</tr>
<tr>
<td class="tdr"><a href="#Page_183">183</a></td>
<td>egymással kicséréltünk</td>
<td>egymással kicseréltünk</td>
</tr>
<tr>
<td class="tdr"><a href="#Page_207">207</a></td>
<td>tudtat ezt</td>
<td>tudtad ezt</td>
</tr>
<tr>
<td class="tdr"><a href="#Page_240">240</a></td>
<td>lánczodat ís</td>
<td>lánczodat is</td>
</tr>
<tr>
<td class="tdr"><a href="#Page_298">298</a></td>
<td>»Meg ne</td>
<td>«Meg ne</td>
</tr>
<tr>
<td class="tdr"><a href="#Page_305">305</a></td>
<td>En azt képzelem</td>
<td>Én azt képzelem</td>
</tr>
</table>
</div>

</body>
</html>
